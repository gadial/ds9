<!DOCTYPE html>
<html lang="he" dir="rtl"><head>
  <meta charset="utf-8">
  <meta http-equiv="X-UA-Compatible" content="IE=edge">
  <meta name="viewport" content="width=device-width, initial-scale=1"><!-- Begin Jekyll SEO tag v2.6.1 -->
<title>גדי רואה DS9 | יומן צפיה ב”חלל עמוק 9”</title>
<meta name="generator" content="Jekyll v3.8.5" />
<meta property="og:title" content="גדי רואה DS9" />
<meta property="og:locale" content="en_US" />
<meta name="description" content="גדי רואה DS9 - יומן צפיה בסדרה Deep Space 9" />
<meta property="og:description" content="גדי רואה DS9 - יומן צפיה בסדרה Deep Space 9" />
<link rel="canonical" href="/ds9/search.html" />
<meta property="og:url" content="/ds9/search.html" />
<meta property="og:site_name" content="גדי רואה DS9" />
<meta property="og:image" content="/ds9/assets/img/general/DS9.jpg" />
<script type="application/ld+json">
{"@type":"WebPage","image":"/ds9/assets/img/general/DS9.jpg","url":"/ds9/search.html","description":"גדי רואה DS9 - יומן צפיה בסדרה Deep Space 9","headline":"גדי רואה DS9","@context":"https://schema.org"}</script>
<!-- End Jekyll SEO tag -->
<link rel="stylesheet" href="/ds9/assets/main.css">
  <link rel="stylesheet" href="/ds9/assets/css/general.css">
  <link rel="stylesheet" href="/ds9/assets/css/dialogue.css">
  <link rel="stylesheet" href="/ds9/assets/css/guide.css">
  <link rel="stylesheet" href="/ds9/assets/css/moments.css">
  <link rel="stylesheet" href="/ds9/assets/css/gallery.css"><link type="application/atom+xml" rel="alternate" href="/ds9/feed.xml" title="גדי רואה DS9" /><script>
if(!(window.doNotTrack === "1" || navigator.doNotTrack === "1" || navigator.doNotTrack === "yes" || navigator.msDoNotTrack === "1")) {
  (function(i,s,o,g,r,a,m){i['GoogleAnalyticsObject']=r;i[r]=i[r]||function(){
  (i[r].q=i[r].q||[]).push(arguments)},i[r].l=1*new Date();a=s.createElement(o),
  m=s.getElementsByTagName(o)[0];a.async=1;a.src=g;m.parentNode.insertBefore(a,m)
  })(window,document,'script','https://www.google-analytics.com/analytics.js','ga');

  ga('create', 'UA-3924539-3', 'auto');
  ga('send', 'pageview');
}
</script>
  
</head>
<body><header class="site-header" role="banner">

  <div class="wrapper"><a class="site-title" rel="author" href="/ds9/">גדי רואה DS9</a><nav class="site-nav">
        <input type="checkbox" id="nav-trigger" class="nav-trigger" />
        <label for="nav-trigger">
          <span class="menu-icon">
            <svg viewBox="0 0 18 15" width="18px" height="15px">
              <path d="M18,1.484c0,0.82-0.665,1.484-1.484,1.484H1.484C0.665,2.969,0,2.304,0,1.484l0,0C0,0.665,0.665,0,1.484,0 h15.032C17.335,0,18,0.665,18,1.484L18,1.484z M18,7.516C18,8.335,17.335,9,16.516,9H1.484C0.665,9,0,8.335,0,7.516l0,0 c0-0.82,0.665-1.484,1.484-1.484h15.032C17.335,6.031,18,6.696,18,7.516L18,7.516z M18,13.516C18,14.335,17.335,15,16.516,15H1.484 C0.665,15,0,14.335,0,13.516l0,0c0-0.82,0.665-1.483,1.484-1.483h15.032C17.335,12.031,18,12.695,18,13.516L18,13.516z"/>
            </svg>
          </span>
        </label>

        <div class="trigger"><a class="page-link" href="/ds9/about/">אודות</a></div>
      </nav></div>
</header>
<main class="page-content" aria-label="Content">
      <div class="wrapper">
        <div class="home"><p><img src="/ds9/assets/img/general/search_part_1_title.jpg" alt="The Search Part I" class="screenshot" /></p>
<form action="/ds9/search.html" method="get">
  <label for="search-box">Search</label>
  <input type="text" id="search-box" name="query" />
  <input type="submit" value="search" />
</form>

<ul id="search-results"></ul>

<script>
  window.store = {
    
      "s01-e01-2-emissary": {
        "title": "עונה 1 פרקים 1-2 - Emissary",
        "content": "מתחיל טוב. על פניו לסדרה יש לא מעט פוטנציאל. אנחנו מתחילים עם קרב ואקשן שקשור בצורה כלשהי ל-TNG (ספוילרים, אז לא אגיד יותר) ומהר מאוד מתברר שכל זה נועד לסדר טראומה משפחתית לגיבור שלנו, קומנדר סיסקו (האישה נהרגת והוא נשאר לבד עם הבן).כבר הבדל בולט ראשון בין DS9 ובין TNG (ההשוואה הרי בלתי נמנעת): מלכתחילה אנחנו מקבלים דמות פגומה, טראומתית, בצורה שכנראה תשפיע על יתר הסדרה. אנחנו מתחילים את הסדרה בלראות אותו פגיע - קודם כל מפסיד בקרב ונאלץ לנטוש את הספינה, ואחר כך רואה את אשתו מתה ומתמוטט תוך שקצין צריך לגרור אותו משם. המלודרמה מופרזת לגמרי לטעמי אבל זה כבר משהו שלא היה לאף דמות של TNG כמעט בשום שלב של הסדרה, בוודאי שלא בהתחלה.אנחנו קופצים מייד שלוש שנים קדימה לסצינה פסטורלית-באדיבות-הולודק של האב והבן שאוטוטו מגיעים לתחנה החדשה שהאב מוצב בה. כבר עולה התהיה: האם הבן יצליח לחמוק מקללת “הילד המעצבן בסדרה שגם גדל ממש מהר ולמפיקים לא ברור מה לעשות איתו”?כשאנחנו מגיעים לתחנה הרקע העלילתי של הסדרה מתחיל להיות מעניין: זו בכלל לא תחנה של הפדרציה (בני האדם, “הטובים”) במקור, אלא של הקרדסים (חייזרים “רעים”, כפי שקל לראות מכך שכולם נראים כמו גברים גבוהים עצבניים), שסמוכה לכוכב הלכת של הבאג’ורים (חייזרים “טובים” אבל מה, קצת פרימיטיבים). הבאג’ורים היו כבושים על ידי הקרדסים בעשרות השנים האחרונות והקרדסים ניצלו את ההזדמנות לבזיזה מכל הבא ליד. עכשיו הם כנראה הגיעו למסקנה שלא משתלם להמשיך להחזיק בכוכב שאין עוד הרבה מה לנצל בו ותושביו מתנגדים (אקטיבית) לנוכחות שלהם בו, אז הם ברחו והשאירו מאחור את תחנת החלל המצ’וקמקת שלהם. ההנהגה הבאג’ורית מבינה שהם לא ממש יכולים לזוז שני צעדים בלי עזרה ולכן היא פונה לפדרציה לעזרה, והפדרציה ברוב טובה מספקת להם סיוע הומניטרי (לא מספק) ומשתלטת על התחנה - כשהיעד הלא מוסתר הוא הכנסה של הבאג’ורים לפדרציה בשלב כלשהו. לא לגמרי ברור עד כמה הפדרציה בעד הרעיון הזה, ואני מקווה שבהמשך יתעסקו בזה יותר.בינתיים, קשה לומר שהבאג’ורים עצמם מתלהבים מהרעיון של להיעזר כך בפדרציה, אז סיסקו מקבל קבלת פנים קרה מקירה, הסגנית המיועדת שלו. הו, אקשן! הנה עוד הבדל בין TNG והסדרה הזו - הדמויות לא ממש מסתדרות ואפילו עוינות. האם זה משהו שיפתר חיש קל או שיימשך לכל אורך הסדרה? חלק נכבד מהפוטנציאל של הסדרה, לטעמי, נעוץ בדיוק בכך שהיא לא מהססת לגרום לדמויות לריב ואפילו להיות עוינות זו לזו למרות שבעצם כולם צודקים.לפני שהוא ניגש לאקשן האמיתי, הפרק מציג לנו את הדמויות המרכזיות ואת התחנה עצמה, שמוצגת בתור גרוטאה שפלא שעדיין מצליחה להמשיך לעוף בכלל. ההבדל בין התחנה המתפרקת ובין האנטרפרייז המצוחצחת של TNG גם הוא מתקבל בברכה. בדומה ל-TNG, גם כאן הדמויות הן ערב-רב של קוריוזים - יש לנו משנה צורה אחד ממוצא שלא ידוע גם לו עצמו שמתפקד בתור ראש האבטחה, חייזר בן 300 בגוף של אשה בת 30 (סימביוזה!) בתור קצינת המדע, א’ובראיין מ-TNG בתור האדם הרגיל, פרנגי תחמן בתור פרנגי תחמן, ורופא פוץ שחיש קל הופך להיות שק החבטות של שאר הצוות שלא ממש מחבבים אותו. נראה מבטיח, למרות שבלי דאטה זה לא יהיה אותו דבר.אז מה יש לנו בינתיים? מפקד טראומטי של תחנת חלל מתפוררת באמצע שום מקום, עם שכנים אלימים וילידים… אה, כן, מה עם הילדים? דתיים נורא, כמובן, וסיסקו ממהר לפגוש את המנהיגה הדתית שלהם שכמובן מחליטה שהוא סוג של “הנבחר”. אויש. ואז היא מציגה בפניו חפץ קדוש כלשהו שמתפקד כמו הולודק-בקופסה, ונותנת לו את החפץ תוך שהיא שולחת אותו לחפש איזה מקדש בין-כוכבי שגם הקרדסים מחפשים אחריו. זה כבר הופך להיות אינדיאנה ג’ונס ברמות מטרידות.החצי השני של הפרק (הכפול) ננעל על קו העלילה הזה. סיסקו מגלה לבסוף שה”מקדש” המדובר מתחבא אי שם בתוך חור תולעת יציב - תופעה שהיא חידוש מוחלט לכולם. החור כמובן אינו מקרי אלא נוצר על ידי גזע חייזרים כלשהו, וחלק נכבד מהשליש האחרון של הפרק הולך על לראות את סיסקו מנסה לתקשר איתם ולהסביר להם מושגים מורכבים כמו “זמן” ו”בייסבול”. אם הייתי צעיר יותר כנראה הייתי קוטל את כל זה ואומר כמה שסולאריס של סטינסלב לם עשה את זה יותר טוב (דהיינו, המחיש עד כמה בלתי אפשרי לתקשר עם חייזר שחושב כל כך שונה מאיתנו), אבל כנראה הזדקנתי כי למרות המופרכות האדירה של כל החלק הזה של הפרק, די נהניתי ממנו. בסיום הדיאלוג של סיסקו עם החייזרים הם גם מעניקים לו טיפול פסיכולוגי זריז בהתמודדות עם הטראומה של מותה של אשתו - האם זה אומר שלא נחזור לזה יותר אחרי ככלות הכל?בין לבין, כי אי אפשר רק סיסקו, הקרדסים מתעצבנים על התחנה והתעלולים שלה עם חייזרים וחורי תולעת, באים עם ספינות קרב ומאיימים להשמיד את הכל, מה שנותן לכל הזדמויות הזדמנות להוכיח כמה טוב הם מתפקדים תחת לחץ (די טוב… אני קצת מאוכזב). מהנה במיוחד לראות את א’ובראיין בועט במכשירים ורב עם המחשב שמתווכח במקום לציית להוראות. בסוף כמובן שהכל בא על מקומו בשלום (רק פצועים! בלי הרוגים!). עם חור התולעת היציב לידה, התחנה הופכת פתאום למקום מבוקש ביותר, מה שבוודאי יבטיח עוד אקשן בעתיד ולא סתם שוטים ארוכים של סיסקו משחק עם צעצועים משרדיים.בסך הכל היה די כיף, למרות שבהתחלה השחקן שמשחק את סיסקו היה מאובן לגמרי ונשמע כאילו הוא פשוט מקריא שורות מתוך פרק - אני תוהה אם הוא פשוט מנסה לעשות את הדמות ככה, או שהוא באמת לא יודע לשחק כשלא נדרש מהדמות להביע רגש מיוחד (כשהיה נדרש הוא היה בסדר). פרט לכך, העוויות הפנים שלו הן משהו משהו - בתמונה אפשר לראות אותו עושה Grumpy Cat לקצין קרדסי מעיק.",
        "url": "/ds9//S01/E01-2/Emissary"
      }
      ,
    
      "s01-e03-past-prologue": {
        "title": "עונה 1 פרק 3  - Past Prologue",
        "content": "הפרק מתחיל בלבסס את המעמד של ד”ר באשיר בתור ילד הכאפות הרשמי של DS9, כשהקרדסי היחיד שנשאר בתחנה, “חייט” בשם גארק (שעושה רושם של דמות מוצלחת מאוד, כנראה הקרדסי המעניין הראשון שראיתי עד כה, ובטח יופיע עוד בעתיד, והרוויח ביושר את ההופעה שלו בתמונה של הסטטוס) מזהה אותו בתור החולייה החלשה בשרשרת הפיקוד ומנסה “להתיידד” איתו תוך שהוא מקריפ אותו למוות. באשיר רץ לגשר כדי לדווח לכולם שהמרגל התחיל איתו, וזוכה ללעג גורף מכולם. בכל מקרה, אין להם זמן לשטויות כי נזרקת להם לפרצוף קלישאה סטנדרטית – חללית אחת שבורחת מחללית אחרת שמשמידה אותה בדיוק שניה אחרי שמשגרים לתחנה את הטייס הבודד של החללית הנמלטת. הרודפים הם קרדסים, והנרדף הוא טרוריסט באג’ורי שכמובן חולק היסטוריה משותפת עם מייג’ור קירה, הסגנית הבאג’ורית של סיסקו. מתכון בטוח למהומה.החלק הראשון של הפרק עוסק בדילמות הצפויות של סיסקו – האם להסגיר את הטרוריסט לקרדסים או לא – ושל קירה, שזוכה לקיתונות של בוז על שהפכה למשת”פית. מהר מאוד הולכים בנתיב המתבקש – קירה מנסה לארגן לטרוריסט מקלט באג’ורי, וסיסקו מחליט לנפנף את הקרדסים. לא לפני שקירה, שחושדת אוטומטית שסיסקו ישתפן, פונה מאחורי גבו לאדמירלית מהפדרציה. כאילו, מה? היא באמת חשבה שמישהו שם יקשיב לה? זו התנהגות די מטומטמת. אני מעריך את הרצון ליצור קונפליקט בין קירה וסיסקו (שכמובן לא מתמוגג לשמוע על העניין ואומר לקירה דברים שמערבים את הראש שלה וצלחת) אבל זה ממש מאולץ. לפחות התגובה של הפדרציה עוזרת להבהיר עד כמה הם רואים את הבאג’ורים בתור סוג של כלבי שעשוע מעצבנים שכל הזמן אוכלים את הריפוד ושמישהו ישתלט עליהם.אפשר אולי היה לפתח את הדילמות הפנימיות של הצוות עוד יותר, אבל הפרק מחליט להעביר הילוך ומביא לתחנה את זוג הליצניות הקלינגוניות מ-TNG, לרסה וב’ייטור. אודו הופך לעכבר כדי לצותת להן עושות עסקים מפוקפקים עם הטרוריסט (עכבר? בתחנת חלל קרדסית? איפה כל בעלי החיים הלא ארצניים, כולל בת היענה שמחביאה את הראש במים שהבטיחו לנו בפרק?). מוטיב הציטוט ממשיך כשגארק גורר את באשיר לצותת לקלינגוניות עושות איתו עסקים מפוקפקים שנוגעים לטרוריסט. בקצרה: כולם בוגדים בכולם, והטרוריסט אוטוטו עושה עסקה שתביא לו מקגאפין, וכבר יש לו אנטי-מקגאפין וכשיחברו אותם ביחד יהיה לנו בום-בום-מקגאפין. מנחשים כבר את מה הוא רוצה לבמבם?מכיוון שאי אפשר עם קונפליקטים פנימיים ומורכבות עלילתית כשכבר הבנו שהטרוריסט נותר פסיכי קיצוני, קירה מגיעה להחלטה הנכונה להלשין עליו לסיסקו (למרות שכל מה שיש לה בשלב הזה הם חשדות), והם עולים על תוכנית הפעולה הגאונית של לשלוח אותה עם הטרוריסט בחללית קטנה כדי להשלים את העסקה, מבלי שכנראה תהיה מצויידת בשום אמצעי סביר להתגבר על הטרוריסט אם יהיו בעיות. כדי להוכיח שהם ממש זהירים, סיסקו ואובר’איין יוצאים להם בחללית שניה לעקוב אחריהם. במילים אחרות, אם מישהו יעשה לכולם בום-בום עכשיו מפקד התחנה יהפוך להיות… באשיר? נו-נו, אפילו ב-TNG כבר הקפידו יותר לשמור את פיקארד בחללית בזמן שרייקר מסתכן לו, ואפילו התייחסו לתסכול של פיקארד מזה. האם סיסקו מתכנן להמשיך להיות הרפתקן שכזה?מכאן ההמשך שגרתי. כדי להושיע קצת את נשמתו של הטרוריסט (על חשבון האינטליגנציה שלו) מתברר בסופו של דבר שהוא לא רוצה לפוצץ את DS9 (למרות שכמובן, הוא טרח להבהיר קודם כמה הוא לא סובל אותם) אלא את… חור התולעת? משום מה הוא חושב שזה יסגור אותו, ומשום מה הוא חושב שזה יפתור את כל בעיותיהם של הבאג’ורים ויגרום לפדרציה להסתלק. מישהו פה לא ראה את הפרק הראשון ושכח שהפדרציה הייתה שם עוד לפני שזה השתלם. זה בכל מקרה לא משנה כי בסופו של דבר הקונפליקט נפתר בדרך שבה מסע בין כוכבים יודעים לפתור קונפליקטים מורכבים: קירה והטרוריסט הולכים מכות ובסוף הפצצה מתפוצצת אי שם בחלל.עדיין, היה שווה רק בשביל הרגע שבו מתקבל הרושם שהטרוריסט הולך לפוצץ את DS9 וקצין קרדסי עושה “אמרתי לך” לסיסקו. טוב לראות שהם נותנים גם לקרדסים את הרגעים שלהם.נקודה בלתי קשורה בעליל: וואו, כשהתחיל סרטון הפתיחה היה ממש מוזר לי שאף אחד לא אומר ש-DS9 היא תקוותו האחרונה והטובה ביותר של המין האנושי ל… משהו.",
        "url": "/ds9//S01/E03/Past_Prologue"
      }
      ,
    
      "s01-e04-a-man-alone": {
        "title": "עונה 1 פרק 4 – A Man Alone",
        "content": "זה אחד מאותם פרקים שהכוונה שלהם טובה – גם להתמקד בדמות אחת וללמד אותנו משהו עליה וגם להטיף מוסר לקהל נגד גזענות – אבל עושים את זה עם עלילה כל כך מטופשת שחייבים לתהות מה עבר להם בראש.הפרק נפתח עם המוטיב החוזר של “בואו נעשה מדוקטור באשיר ילד כאפות”, כשהפעם באשיר מנסה להתחיל עם דקס והיא כנקמה נותנת לו לנסות לפתור פאזל שהיא תקועה עליו 140 שנים (ונראה כמו בועת סבון ענקית – די מאכזב…). חוץ מבאשיר, לדקס יש בעיה עם גם סיסקו, שקצת מתקשה להתרגל לכך שכולם מצפים ממנו להתחיל עם הבחורה היפה שפעם הייתה המנטור הזקן שלו. זה כמובן כיוון עלילתי מעניין ונראה אם הם יעשו איתו משהו.פרט לכך יש בפרק גם תת-עלילה סביב אשתו של א’וברייאן, קייקו – במקור הבוטניקאית של האנטרפרייז, שלא ממש מרוצה מכך שאין לה מה לעשות בתחנה ושהילדים מתרוצצים בה חופשי (וכדוגמה לכך אנחנו רואים את ג’ייק סיסקו וישמעאל – סליחה, נוג, ילד פרנגי – מריצים מתיחות ומסתבכים בצרות, מה שכמובן מרגיז את סיסקו שאוסר על ג’ייק להתקרב לישמעאל). הפתרון שהיא עולה עליו: לפתוח בית ספר, שעד סוף הפרק כבר צובר ארבעה תלמידים. קצת מאכזב לראות מדענית שהופכת לגננת, אבל אני מניח שיש גבול לכמות הפמיניזם שהסדרה מסוגלת לדחוס לעצמה, והסצינה שבה היא מנסה לשכנע את אבא של נוג לשלוח אותו לבית הספר היא חביבה למדי.עיקר הפרק סובב סביב אודו. הוא מזהה בפאב ברנש באג’ורי שאודו לא מחבב – הבאג’ורי, מסתבר, העז להיות קפיטליסט דורסני בזמן הכיבוש הקרדסי (מכר סחורות לכל המרבה במחיר, ואם זה אומר שלא מוכרים תרופה לאם והילד שלה מתפגר, מה לעשות) ומתישהו גם רצח קרדסי שלא שיתף פעולה, ואודו הוא זה ששלח אותו לכלא. מכיוון שאודו הוא מעודן כמו אופרה קלינגונית הוא מייד הולך מכות עם הקפיטליסט וסיסקו צריך להפריד ואחרי זה מסביר לסיסקו כמה הוא לא סובל את הברנש. סיסקו מזהיר אותו לעזוב את הקפיטליסט בשקט כל עוד הוא לא הפר כל חוק, ואודו נראה די נחוש להיפטר ממנו בדרך זו או אחרת. זמן לא רב לאחר מכן הקפיטליסט נרצח בעת מסאג’ עם הולוגרמה. תעלומה!בשלב הזה הצופים שואלים את עצמם, כמובן, האם סביר שאודו הוא הרוצח. די בבירור התחושה היא שלא – אודו עושה רושם של אדם מוסרי מדי, והרצח הזה הוא בוטה מדי. אפילו מדקסטר לא היינו מצפים לרצח מסוג זה. בקיצור, אין שום מתח מאחורי תעלומת הרצח הזו, ולכן מלכתחילה היא כלי עלילתי פגום.חיש קל מתגבשים הנתונים הבאים: הדלת של חדר המסאג’ נפתחה רק פעמיים. בפעם הראשונה הקפיטליסט נכנס ובפעם השניה הרוצח יצא. אופס, המתמטיקה לא מסתדרת. בנוסף, מישהו בא לסיסקו וקירה ואומר שהקפיטליסט אמר לו שהוא חושב שאודו ירצח אותו. טעות גדולה, DS9! בשלב הזה לא רק שברור לי שאודו הוא לא הרוצח, גם ברור לי מה כן קורה כאן – הקפיטליסט מנסה להפליל את אודו ברצח שלו עצמו, מה שאומר שהרצח הוא לא באמת רצח אלא תעלול; רק נותר להבין מה בדיוק קרה כאן.אחר כך מתברר שסריקת DNA העלתה שכל מה שנמצא בחדר הוא עקבות של הקפיטליסט וארבעת הקצינים שהיו בו אחרי הרצח – סיסקו, קירה, אודו ובאשיר. זה אמור להיות פריט בעל חשיבות עלילתית ועם מספיק השהיית הספק זה אפשרי, אבל בלעדיה זה פשוט מגוחך. הרי מדובר על חדר שעוד אנשים השתמשו בו בעבר. גם העקבות שלהם אמורים להיות שם. אם הם לא, זה אומר שקל לנקות את כל החדר מעקבות DNA, ולכן גם הרוצח יכל לעשות את זה. במילים אחרות, נתון ה-DNA הוא חסר חשיבות אם מנסים לייחס רצינות לתעלומה הזו, אבל מראש אמרנו שלא לוקחים אותה ברצינות ושדי ברור שהפתרון הנכון לתעלומת ה-DNA הוא שהקפיטליסט הרג את עצמו, ולכן מן הסתם ה-DNA שלו בחדר.מבחינת אנשי DS9, כמובן, המשמעות של ה-DNA היא שהחשד כלפי אודו גובר, והוא עצמו אומר שבבירור פתרון אפשרי לתעלומת הדלת-שנפתחה-פעמיים היא שמישהו שיכול לשנות צורה, כמוהו, נכנס דרך הסדקים. אחר כך גם מתגלה בקונסול של הקפיטליסט פגישה מתוכננת עם אודו, כך שברור לאודו ולכל היתר שמישהו מנסה להפליל אותו; אני מניח שכל הקהל בבית כבר הבין מי, בשלב זה, וגם העובדה שאיזה סית’ זקן כל הזמן מסתכל על אודו עם מבט מרושע לא ממש עוזרת.החלק החשוב כאן הוא ממילא לא התעלומה, אלא האופן שבו אנשי התחנה מגיבים לה. סיסקו מחליט (ובצדק) להשעות זמנית את אודו מתפקידו עד שהחקירה תסתיים, ואנשי התחנה מתקבצים להם להמון זועם ומנסים לעשות לינץ’ באודו, שאותו הקצינים עוצרים חיש קל. כל אלו הם קווי עלילה משומשים שכבר ראיתי לא מעט במקומות אחרים (דומני ש-B5 עשו משהו ממש דומה עם גריבלדי, אם כי לדעתי אחרי DS9) וקשה לומר שהביצוע פה מיוחד, וגם הגזענות כלפי משנה-צורה היא לא משהו מזעזע. מילא, אם אודו היה קודם חבר של כולם, אז היה משהו מטריד באופן שהם פונים כנגדו; אבל מי שפונים כנגדו הם אנשים שמראש לא סבלו אותו (זכרו שאודו עבד גם תחת השלטון הקרדסי), ואילו הקצינים דווקא ממשיכים להיות בעדו (כולל סיסקו שקצת מסוכסך איתו באופן כללי) ואפילו אויבו הנצחי קווארק מדבר בעדו ומנסה לעזור לו. אז זה מאוד נחמד לראות איך קווארק בסתר לבו אוהב את אודו, אבל כל חלק ה”אודו מצורע!” של הפרק חסר כל מתח שהוא. וגם התעלומה חסרת מתח.אה, מה עם התעלומה? ברגע שבו מגלים שבחדר של הקפיטליסט בתחנה יש שתי מיטות ומתחילים למלמל משהו על איזה מקגאפין גנטי, כבר די ברור (לי לפחות) שמדובר על כפיל שהקפיטליסט שיבט איכשהו ורצח אותו. לפרק לוקח עוד קצת זמן להציג את זה, אבל לבסוף הכל בא על מקומו בשלום והסית’ המרושע מתגלה בתור הקפיטליסט בתחפושת עם סצינת הסרת מסכה א-לה משימה בלתי אפשרית. נו באמת.את המסמר האחרון בארון המופרכות העלילתית נועץ לטעמי המקגאפין הגנטי, שלוקה בכשל הסטנדרטי ביותר של סדרות מד”ב – הכנסת פיתוח טכנולוגי מתקדם כלשהו בתור אמצעי עלילתי זוטר, והתעלמות מכך שלפיתוח הטכנולוגי הזה יהיו השלכות מרחיקות לכת על תחומים נוספים של החיים (ובפרט שהוא לא צריך להיות כל כך מפתיע עבור הדמויות שכבר רגילות לעולם שבו הוא קיים). כאן אני לא מדבר על היכולת לשבט אנשים, שאינה מעניינת כל כך, אלא על היכולת לגדל אנשים בקצב מהיר מאוד (ימים) ובסיום התהליך לקבל אנשים שכשירים להשתלב בחברה (הם אשכרה מגדלים כפיל כזה כחלק מתהליך הבדיקה של המקגאפין הגנטי). רעיון עלילתי כזה זכאי לפרק (או סדרת פרקים) משל עצמו, עם בחינה מדוקדקת של ההשלכות המוסריות והמעשיות, שכנראה תהיה יותר מעניינת מאשר כל מה שעשו בפרק הזה.עדיין, אודו מציל את הפרק כי הוא דמות כיפית עם שחקן טוב. ציטוט נבחר, שאודו עונה בתשובה לשאלה של קווארק מדוע הוא נמנע ממערכות יחסים (התמונה היא שלו נותן את המונולוג):                                                            ODO:                I'll never understand the humanoid need to couple.                                                                             QUARK:                You've never coupled?                                                                             ODO:                Choose not to. Too many compromises. You want to watch the karo-net tournament, she wants to listen to music, so you compromise. You listen to music. You like Earth jazz, she prefers Klingon opera, so you compromise. You listen to Klingon opera. So here you were ready to have a nice night watching the karo-net match and you wind up spending an agonising night listening to Klingon opera.                                ",
        "url": "/ds9//S01/E04/A_Man_Alone"
      }
      ,
    
      "s01-e05-babel": {
        "title": "עונה 1 פרק 5 – Babel",
        "content": "המעמד של DS9 בתור שריד מתפורר מתקופת הקרדסים משחק תפקיד חשוב בפרק הזה. בהתחלה אנחנו רואים את או’ברייאן נאבק כדי לשמור את התחנה מתפקדת ומרגיש (בצדק?) כמו האיש עם העבודה הגרועה ביותר בתחנה, אבל חיש קל העלילה הולכת לכיוון אחר, כשוירוס מסתורי מתחיל לעשות שמות באנשי התחנה (או’ברייאן תחילה) וגורם להם לדבר מצחיק, כלומר בצורה חסרת הגיון לחלוטין, כלומר ספינה ליותר צעד חמישה צהוב כלב!ועוד כמה צירופי מילים שנשמעים כמו ססמאות ש-xkcd היה ממליץ עליהן. אבל מהר מאוד הוא הופך להיות סכנה לחיי אדם, אז לא נצחק על זה.התמודדות עם בעיה בסגנון הוירוס הזה כוללת שלושה שלבים עיקריים: להבין מאיפה הוא הגיע, להבין איך מתפקדים כשהוא כאן, ולהבין איך נפטרים ממנו. למרבה הצער, הסדרה מגלה לנו עוד לפני כתוביות הפתיחה מאיפה הוא הגיע – מרפליקטור שאו’ברייאן מתקן, וליתר דיוק – ממכשיר שנמצא בתוך הרפליקטור. לא מבין למה היו צריכים להראות לנו את זה ולא לאפשר לנו לגלות את המכשיר באמצע הפרק כמו שקירה מגלה (אחרי שהדמויות מגיעות בדרך ההגיון לכך שהרפליקטורים הם מקור הוירוס).קצת יותר מעניינת ההבנה מה בעצם המכשיר שבתוך הרפליקטורים. הנחת היסוד של כולנו היא שמדובר על “מתנה” שהקרדסים הנוטשים השאירו; הסדרה בוחרת בתשובה חכמה יותר, לפיה זוהי דווקא מתנה שהבאג’ורים ניסו להעניק לקרדסים עוד כשהתחנה נבנתה (18 שנים קודם להתרחשויות) אבל הטרוריסטים נתפסו ונשלחו לכלא לפני שקיבלו את ההזדמנות להפעיל את המכשיר. זה ממחיש יפה את הבעייתיות של נסיון הפדרציה להשתקע בתוך תחנת חלל קרדסית, ואני מקווה שעוד יחזרו לזה בעתיד.ה”איך נפטרים ממנו” נעשה בצורה לא מעניינת למדי – באשיר מנסה להיפטר מהוירוס בדרכים שונות ומשונות עד שהוירוס מכריע גם אותו, ואז קירה חוטפת באג’ורי שהיה קשור איכשהו לייצור של הוירוס והוא מצליח להשלים את העבודה של באשיר והכל שב על מקומו בשלום. לא ברור למה היה צריך לחפש באג’ורי שקשור לוירוס עוד לפני שפשוט מבקשים סיוע מדעי בהול דחוף מהבאג’ורים (והפדרציה). גם החטיפה של הבאג’ורי מטרידה למדי במובן זה שהיא ממחישה כמה קל לחטוף אנשים בעולם של DS9 – פשוט צריך להתקרב לעולם שלהם עם מעבורת לא גדולה במיוחד. כמובן, לנטפק את המשגרים של מסע בן כוכבים זה הדבר חסר הטעם ביותר בעולם, ועדיין, הייתי מצפה שב-DS9 הם כבר יפסיקו לנפנף בזה.לחטיפה עדיין יש חשיבות, כמובן, בכך שהיא מבליטה את האופי של קירה בתור אאוטסיידרית לפדרציה שלא מהססת לשבור את כל הכללים. את הבאג’ורי שהיא חוטפת היא סוחטת בעזרת האבחנה הפשוטה שעכשיו גם הוא נחשף לוירוס, אז כדאי שיזיז את התחת ויעזור.ה”איך מתפקדים בינתיים” הוא אולי החלק החזק של הפרק, בעיקר בזכות קווארק (בתמונה, מנסה לחלץ את הכסף שחייב לו חולה שלא מבין כלום ממה שהוא אומר) ואודו, שחסינים לוירוס ובסופו של דבר נשארים אנשי הצוות המתפקדים היחידים, מה שמשעשע במיוחד בהתחשב בכך שקווארק הוא לא איש צוות ואודו, שלא סומך עליו, מגלה שהוא חייב לסמוך עליו ולהפקיד בידיו את הגשר. קווארק נהנה מכל רגע, אבל כמובן שלא מועל באמון שנותנים לו. כדי שיהיה אקשן ומתח מכניסים פנימה איזו ספינה שניסתה לפרוץ את הסגר שהוטל על התחנה בעקבות הוירוס וכל שניה תתפוצץ, אבל בדיוק כמו הוירוס עצמו, זה פשוט לא יכול להיות מותח כי ברור שלא יקרה כלום. אי אפשר להרוס את התחנה כבר בפרק הרביעי. כדי שמשהו בסגנון זה יהיה מותח, אנחנו צריכים להרגיש שהוא ישנה את סדר הדברים, ואת זה אפשר לעשות עם איום על דמות אחת, לא איום חובק-תחנה.ההחמצה האמיתית של הפרק היא שהוא עוסק בקרב-נגד-השעון כנגד הוירוס, אבל הסימפטום הבולט של הוירוס – הקשקשת (אפאזיה, ורק אלוהים יודע כמה זה אכן תואם אפאזיה רפואית) - נזנח לגמרי ולא באמת עושים איתו משהו, ומפרק שקרא לעצמו “בבל” אפשר היה לקוות ליותר. היה פרק של האוס שבו האוס ממש ניסה “לפענח” את אופן הדיבור של חולה באפזיה – זה אמנם (למיטב הבנתי) רעיון מופרך לחלוטין מבחינה רפואית, אבל אנחנו בכל מקרה בסדרת מד”ב ועם מחלה לא ריאליסטית, ועוד כש-TNG טרחו להקדיש פרק שלם לנסיונות ההבנה של מישהו שמדבר מוזר (Darmok) – נראה לי שהיה אפשר לעשות עם הפרק הזה דברים שונים, אולי מעניינים יותר ובוודאי לא שבלוניים כל כך.",
        "url": "/ds9//S01/E05/Babel"
      }
      ,
    
      "s01-e06-captive-pursuit": {
        "title": "עונה 1 פרק 6 – Captive Pursuit",
        "content": "פרק מוצלח למדי, למרות שעל הנייר הוא היה מתכון לאסון. הוא מתחיל גרוע, עם סצינה סליזית שבה סיסקו מנסה להרגיע עובדת בפאב שקווארק הטריד מינית ומסתבר שהיא חתומה בחוזה שלה על… דברים. זה נסיון לפתוח בצורה הומוריסטית אבל זה לא מצחיק ומצליח להיות פוגעני בו זמנית כלפי המין הנשי וכלפי קווארק. טוב שחיש קל שוכחים מזה.מייד אחר כך מתחילה המהומה, כשחללית לא מזוהה צצה לה מחור התולעת ובתוכה מתגלה חייזר מגזע חדש – המבקר הראשון מהעבר השני! התרגשות גדולה! אבל אורח די מוזר וקריפי, ועם ספינה שבבירור מישהו תקף. בקיצור – פרק “האורח השבועי והצרות שהוא מביא איתו” קלאסי.החצי הראשון של הפרק מוקדש לנסיונות של או’ברייאן לתקן את הספינה של החייזר ולתהות על קנקנו. כאן אוטומטית נכנסים לפעולה עשרות מנגנוני סספונד הכרחיים, פשוט כי כמעט כל מה שקשור למפגש עם החייזר מופרך לחלוטין. החל מהאופן שבו או’ברייאן (מהנדס ואדם טוב אבל לא בדיוק מומחה לתרבויות זרות) הוא האדם היחיד שבכלל נשלח לתקשר עם החייזר, עבור בזה שהם בכלל מצליחים לתקשר כמעט בחופשיות חוץ מכל מני מילים מסויימות שלא ברורות (אותי זה ממש הצחיק) וכלה בשלל הנחות על פיזיולוגיה משותפת (אכילה, שינה וכדומה). כל הדברים הללו מופרכים לגמרי. אני מניח שגם ליוצרי הסדרה זה היה ברור. חייבים להתעלם מכל המופרכויות הללו כי הם לא רוצים לתאר כאן מפגש ראשון עם גזע חייזרי (בפרק עצמו אומרים בגלוי “בואו נפסח לבינתיים על כל הפרוטוקולים של First Contact”) אלא רוצים לספר סיפור עם החייזר החדש שהוא סוג של תעלומה. מקובל עלי.משברורה מטרת הפרק, ברור גם למה משתמשים כאן באו’ברייאן בתור מי שמתיידד עם החייזר. הוא כאן על תקן האדם הפשוט, המעשי והידידותי, שמצליח לסדוק את חומות חוסר הביטחון והזהירות של החייזר, שהפרט היחיד שהוא מגלה על עצמו הוא שהוא “טוסק”, ומה זה אומר אף אחד לא יודע. במובן מסויים או’ברייאן וטוסק מזכירים את ג’ורדי ודאטה מ-TNG, שם ג’ורדי היה חברו הטוב ביותר של דאטה והמדריך שלו לעולם של בני האדם ה”רגילים”.אבל ברור שהאוטופיה לא יכולה להימשך יותר מדי לפני שנשתעמם למוות, אז אנחנו תופסים את טוסק מנסה לגנוב כלי נשק ונשלח לצינוק, למורת רוחו של או’ברייאן, ועכשיו אפשר לעבור משלב “האורח השבועי” לשלב “הצרות שהוא מביא איתו”. חיש קל חור התולעת מביא עמו ספינה קטנה שמצליחה בלי קושי לשתק את ההגנות של DS9 ולשלוח פנימה יחידת לוחמי קומנדו קשוחים עם קסדות-כי-לאפר-חייזר-כזה-לוקח-המון-זמן. הם מגיעים אל טוסק, אבל במקום לסגור איתו את החשבון הם מתלוננים שזה היה הציד הכי גרוע EVER. כאילו מה, הם מגיעים והוא בכלוב? מרוב בושה הם אפילו לא יהרגו אותו אלא ישאירו אותו בחיים ויחזירו אותה הביתה, שם הוא ילך כל חייו עם שלט “Worst Tosk Ever” על הגב.סיסקו לא מחבב את זה, בלשון המעטה, אבל מנהיג הציידים מסביר לו בסבלנות רבה שככה זה. הטוסקים נוצרים במיוחד למטרת הציד. זה הייעוד שלהם. זה אפילו מה שהם רוצים. השארה כזו בחיים פוגעת בהם. קצת מזכיר את החיה שרוצו שיאכלו אותה של דגלאס אדאמס; לא הרעיון הכי מקורי אבל בהחלט כזה שמציב דילמה מוסרית בפני צוות DS9. עם זאת, לסיסקו קל; ה-Prime directive אוסר עליו להתערב בסיטואציות כאלה, ומבחינתו אפשר לשלוח את טוסק עם הציידים חזרה הביתה.כמובן שבעיני או’ברייאן זה לא מוצא חן והוא הולך להטביע את יגונו בשיכר אצל קווארק, שמשחק בשבילו את דמות הברמן הקשוב. או’ברייאן לא יודע מה לעשות – חוק הוא חוק – אבל אז הוא פתאום מבין שהוא כבר לא ב-TNG המיופיפת שבה כולם צודקים כל הזמן. הוא ב-DS9, וחוקים אפשר לכופף. התוצאה היא סיקוונס האקשן המעניין הראשון בסדרה, שבו או’ברייאן משחרר את טוסק ועוזר לו לברוח לספינתו, תוך שטוסק מחסל בדרך את כל הציידים שבאו אחריו. זה סיקוונס מעניין גם בגלל שלראשונה מעורבת בו דמות שגורלה אינו ידוע (לא מופרך היה מצד הסדרה להרוג את טוסק כאן), וגם בגלל שהאקשן נראה טיפה פחות מטופש מאשר בדרך כלל בעולם של Star Trek. כשטוסק, שעד כה היה קריפי אבל גם ידידותי ושליו יחסית, מתחיל לקפוץ קפיצות ענק על ציידים זה אפילו משעשע.משעשעת גם ההתייחסות של סיסקו ואודו לבריחה – כשמתברר מה או’ברייאן עושה אודו אץ-רץ לעצור אותו. סיסקו אומר לו לעשות את זה… אבל שאין צורך למהר. אודו מבין והולך. לאט. מאוד.עוד דבר נחמד הוא שהסיום בוחר בפתרון אמביוולנטי מוסרית. או’ברייאן מציל את טוסק, אבל רק כדי לאפשר לטוסק להמשיך בבריחה שלו מהציידים – בריחה שסופה הודאי מוות (“בכבוד”, עבור הטוסקים). זה לא בדיוק הפי אנד, אבל זה הכי טוב שאו’ברייאן יכל לעשות וקשה לבוא אליו בטענות. סיסקו בא אליו בטענות וצורח על שלל החוקים שאו’ברייאן עבר עליהם כדי להציל את טוסק, אבל אחרי שהוא מגרש אותו מהמשרד, סיסקו עושה את הדבר הכי מתבקש אבל גם הכי מושלם כסיום לפרק – מסתובב אלינו ותוקע חיוך קטן. מחווה ראשונה שהשחקן עושה בצורה ממש מוצלחת.בתמונה – כשאו’ברייאן וטוסק נפגשו לראשונה. זה כאב?",
        "url": "/ds9//S01/E06/Captive_Pursuit"
      }
      ,
    
      "s01-e07-q-less": {
        "title": "עונה 1 פרק 7 – Q-Less",
        "content": "ושוב אנחנו מתחילים עם מוטיב ה”באשיר ילד כאפות”. הפעם כשהוא מפתה מישהי עם שיחות על מעללי הגבורה שלו מהמבחנים באוניברסיטה, בזמן שאו’ברייאן מביט בו מהצד בגועל גלוי, אבל למרבה המזל זה לא הולך להיות פרק על באשיר (או או’ברייאן) כי חיש קל חוזרת ל-DS9 ספינה שהם שלחו כדי להציץ אל מעבר לחור התולעת, כשהיא מיובשת כמעט לגמרי מאנרגיה, ועל סיפונה אורחת מהצד השני – ואש, אינדיאנה ג’ונס ממין נקבה, רק עם פחות התעניינות בשטויות כמו חוקי רכוש ומוסר, שהיא גם החברה של קפטן פיקארד (Captain’s Holiday) ולאחרונה נצפתה באחד הפרקים המחפירים ביותר בתולדות TNG (Qpid) כשהיא יוצאת להרפתקאות עם טרול החלל האומניפוטנטי – Q, שחיש קל מראה לצופים את פרצופו – מתכון לצרות!עושה רושם שלואש נמאס מ-Q (ובינינו, למי לא יימאס ממנו?) ובשלב מסויים היא זנחה אותו לאנחות והמשיכה לעשות חיים משוגעים ברביע גמא, בלי להתחשב בעובדה שאין לה ממש איך לחזור הביתה (האפשרות שספינה של DS9 תמצא אותה במקרה באיזור חור התולעת ואחר כך לא תהיה שום התייחסות לאופן שבו מצאו אותה כי לכולם ברור שזה לא הגיוני אז למה לטרוח כנראה לא עלתה בדעתה), מה שלא מנע ממנה לבזוז עתיקות למכביר, כולל משהו שנראה כמו יהלום זרחני מפלצתי שמיועד להביא סכומים יפים ביותר.Q עצמו מזדנב אחרי ואש ומנסה לשכנע אותה לחזור ולהתרוצץ איתו, וכשבאשיר המסכן מנסה להתחיל עם ואש הוא הופך להיות ילד כאפות גם של Q, שפשוט שולח אותו לישון (וראו גם את התמונה). בינתיים DS9 סובלת מהפסקות חשמל שהולכות ומחריפות, וכשאו’ברייאן שם לב לכך ש-Q מבקר אותם נהיה לכולם ברור מי החשוד פה וסיסקו הולך עם Q מכות בזירת איגרוף מאולתרת כש-Q עוטה שפם ומבטא מתאימים. קצת עצוב – ברור שהם רוצים לבדל את סיסקו מפיקארד (היריב הקבוע של Q, שבדרך כלל התיש אותו למוות בדיבורים) וסיסקו אומר זאת בעצמו, אבל זה בעיקר עוזר להמחיש כמה פיקארד מוצלח יותר.עם זאת, למרות כל הכיף של Q לועג לאנשי התחנה והולך מכות עם סיסקו, הוא מכחיש בתוקף את ההאשמה שהוא זה שגורם להפסקות החשמל. אז את מי נשאר להאשים חוץ מועד העובדים של חברת החשמל? המממ… האם היה אקדח במערכה הראשונה, או סתם יהלום ענק על השולחן, שהיה גם במעבורת החלל שבה היה קצר דומה בתחילת הפרק? והנה שוב DS9 נכשלת בנסיון לייצר תעלומה שמשום מה אף איש צוות לא מצליח לפתור (ו-Q לועג להם על זה, ובצדק). הבעיה היא שהתעלומה הזו מתבררת בערך באמצע הפרק וכל ההמשך הצפוי שלו (ואש מנסה למכור את הפריטים שלה במכירה פומבית בעזרת קווארק; היהלום כמעט משמיד את התחנה; מגלים אותו ברגע האחרון לא בעזרת חשיבה חדה אלא בעזרת טכנובאבל; אחרי שמעיפים אותו מהסיפון מתברר שהוא היה צורת חיים עוברית שממהרת חזרה הביתה דרך חוק התולעת) קצת איטי ומתיש.האינטראקציה בין ואש וקווארק קצת מביכה – מסתבר שכשמפגישים שני נוכלים השלם לא בהכרח גדול מסך חלקיו. עדיפה האינטראקציה הקצרה של קווארק עם אודו שממשיך את מסורת המונולוגים על המוזריות של המינים האנושיים והפעם בנושאי צבירת רכוש.האכזבה הגדולה של הפרק היא כמובן Q. לא כי הדמות או השחקן לא טובים כרגיל (הם תמיד מצויינים) אלא כי פרקי Q צריכים לעשות שימוש אמיתי ב-Q וב”אתגרים” שהוא מציב בפני הדמויות שהוא פוגש. כמה מהפרקים המצויינים ביותר של TNG היו כאלו בזכות זה. כאן, לעומת זאת, הוא על תקן מתבונן מהצד שצוחק על כולם אבל לא מניע כלום בעלילה, ואפשר היה למחוק אותו מהפרק לגמרי מבלי לשנות בו כמעט כלום. עושה רושם שהוא גם לא עתיד לחזור לסדרה, וחבל, אבל מנקודת מבטו של Q אכן לא ברור למה לו להתעניין בכזו תחנת חלל נידחת עם מפקד תחנה שהוא כל כך לא פיקארד.",
        "url": "/ds9//S01/E07/Q_Less"
      }
      ,
    
      "s01-e08-dax": {
        "title": "עונה 1 פרק 8 – Dax",
        "content": "פרק מצוין לטעמי, אולי הטוב ביותר עד כה.כרגיל, מתחילים עם באשיר-ילד-הכאפות שמנסה שוב להתחיל בצורה קלושה עם דקס, שמנפנפת אותו ופוגשת במסדרון צדדי שלושה חבר’ה שגם כן רוצים אותה, ויודעים לנקוט לשם כך בשיטות אגרסיביות כמעט כמו אמני פיתוי. באשיר, שניסה לסטלקר את דקס ונקלע לאקשן, דווקא הולך מכות לא רע עד שהוא נופל קורבן לקלישאת ה”לא מרביצים לנשים”. סוף דבר: החבר’ה גוררים את דקס משם ואנחנו מקבלים סיקוונס אקשן מוצלח שבו הקצינים מנסים לעצור את החוטפים, שמצדם צופים כל תנועה שלהם מראש. בסופו של דבר החוטפים נעצרים ממש ברגע האחרון, ואז שולפים את האס מהשרוול – יש להם צו הסגרה על שם דקס וכל מה שהם עשו היה חוקי לחלוטין.הסגרה על מה ולמה? מסתבר שלפני שלושים שנים, כשדקס עוד נקראה “קורזון” והייתה גבר פעלתני למדי היא התחברה לה לאיזה גנרל-לוחם-במורדים אי שם בגלקסיה רחוקה רחוקה. מישהו גילה למורדים משהו, הגנרל נחטף ונרצח והפך לקדוש מעונה ולסמל עממי, ואחרי שלושים שנה התיקים הצבאיים נחשפו לציבור והבן של הגנרל החליט לסגור חשבון עם הבוגד שהסגיר אותו – דקס (או שמא?)התגובה של דקס לכל זה היא בעיקר בהיה בחלל ושתיקה. מה שמרגיז את סיסקו, שרוקח מזימות שונות ומשונות כדי להציל את דקס. הוא מרוויח זמן על ידי תעלול בירוקרטי: הוא מארגן שבוררת מטעם הבאג’ורים תקשיב לטיעוני שני הצדדים לפני שתאשר או תדחה את בקשת ההסגרה. בזמן שהוא מרוויח, סיסקו שולח את אודו לגלקסיה הרחוקה-רחוקה כדי לרחרח (לא לפני שאנחנו זוכים לעוד סצינת אודו-קווארק משעשעת שבה אודו סוחט את קווארק לתרום את ה”טיילת” (זה התרגום התקין של Promenade בהקשר הזה?) לצורכי השימוע).בזמן שאודו מרחרח, רובו של הפרק הוא דרמת בית משפט שבה גזע הטרילים מונח על שולחן הניתוחים, כשהשאלה היא האם ניתן/אפשר/צריך/ראוי לשפוט טריל על פשע שביצע סימביונט טרילי שמאז הספיק להחליף גוף. זו שאלה מצויינת, ואחת בלי תשובה ברורה, והפרק נזהר לא לנקוט עמדה אלא פשוט להשליך על הצופה את שלל הטיעונים הרלוונטיים. התחושה של סיסקו, והקהל, היא שדווקא לצד השני יש קייס חזק יותר; לכן די ברור שאין מנוס מדאוס-אקס-מאכינה שבו אשת הגנרל ז”ל מגיעה ומספקת אליבי לדקס, תוך חשיפת הרומן שהיה ביניהם (וכדי לסגור את העלילה מספרים לנו בשקט שהגנרל היה בוגד שהצטרף מרצונו למורדים ואז נרצח על ידם).הייתי יכול לפרט כאן על הדיון המשפטי בשאלת הטרילים, אבל לדעתי כדאי לראות את הפרק בשבילו (אבל אולי אפשר לדון בעניין בתגובות). לטעמי דיונים כאלו הם בדיוק מה שמד”ב צריך לעשות – יש לנו כאן גזע חייזרי שהוא באמת שונה מהותית ממה שקיים אצלנו בכדור הארץ; בואו נבין את ההשלכות של התופעה הייחודית הזו. כמובן שאפשר למצוא מקבילות “אנושיות”, כמו תאומים סיאמיים (אם אחד מהם מבצע פשע, האם השני אחראי? האם מוסרי להוציא להורג את הפושע ובכך בהכרח להמית גם את התאום השני?) או אדם שביצע פשע ואז איבד את זכרונו; עדיין, גזע כמו הטרילים מאפשר להתעלות מעל המקבילות האנושיות הללו ולהציג בעיות שהן היפותטיות לחלוטין עבורנו.אחד מהפרקים הראשונים של TNG שהיה לטעמי ממש טוב (אולי אפילו הראשון שבהם) היה The Measure of a Man שבו פיקארד מגן על דאטה במשפט. ההקשר המשפטי היה שונה וכן גם הדיון, אבל הפרק הנוכחי מאוד מזכיר את הפרק ההוא, בפרט באופן שבו סיסקו הוא כאן הסנגור הראשי, וגם הדמות המרכזית בפרק. רואים יפה את שלל הדילמות שיש לסיסקו: מצד אחד, זה חברו הותיק מזה 20 שנים; מצד שני, זו אישה צעירה שהוא לא מכיר ומגלה אדישות גדולה לכל העניין. מצד אחד, הוא יודע שדקס אף פעם לא היה מסוגל לבגידה ורצח; מצד שני, הוא יודע שדקס היה שובב לא קטן ואם הוא ניהל רומן עם אשת הגנרל… מצד אחד, הוא לא יכול להרשות את צו ההסגרה הזה, ומצד שני הוא יודע שהצו חוקי ושהטיעונים המשפטיים בסופו של דבר משחקים לרעת דקס. זה אולי הפרק הראשון שבו הדמות של סיסקו מתחילה להיות מעניינת ממש. וגם אודו וקווארק אחלה, במעט הזמן שבו הם מופיעים.אז מי לא אחלה? דקס, כמובן. עד כה רוב מה שהיא עשתה בסדרה היה לעמוד ולהיראות יפה וחכמה, ולכן כל כך מאכזב שגם פרק שלכאורה מתמקד בה למעשה מותיר אותה בצד, ורוב הפרק היא בוהה בחלל באדישות-שמסתירה-רגשות-עמוקים. קשה לי לקרוא לה “דמות מבוזבזת” כי בלי הדמות הזו לא היה פרק; ומצד שני, יכלו להחליף את דקס בכל טריל אחר והפרק היה עובד כמעט באותה מידה (למעט הקשר האישי עם סיסקו). כנראה שניאלץ לחכות עוד קצת עד שנראה אם יש בדמות הזו משהו מעבר לגימיק.בתמונה, רגע אופייני מהפרק: סיסקו זועם, דקס אדישה-עם-מבט-נוגה.",
        "url": "/ds9//S01/E08/Dax"
      }
      ,
    
      "s01-e09-the-passenger": {
        "title": "עונה 1 פרק 9 – The Passenger",
        "content": "הפרק נפתח שוב עם מוטיב “באשיר ילד כאפות”. די! מספיק! כמה אפשר, תגידו לי?באשיר וקירה חוזרים בחללית ממשימה מוצלחת שבה באשיר הוכיח שמעבר לפלוציות שלו הוא גם רופא טוב. קירה מחמיאה לו על זה, וזוכה לתגובת “כן, אני יודע. הו, אני כל כך מוצלח!”. היא כמעט אומרת לו מה שהיא חושבת עליו, אבל אז מתקבלת קריאת המצוקה השבועית והשניים ממהרים לסייע לחללית שעולה באש (רגע מטופש במיוחד: הם נכנסים לחללית, ואז בודקים כמה אוויר לנשימה נשאר בה). על החללית יש ציידת ראשים, והאסיר המסוכן שלה, שבאשיר ממהר לרוץ לטפל בו, ובתמורה חוטף כאפה – כלומר, האסיר המסוכן תופס אותו בגרון ומקשקש כל מני “אל תיתן לי למות”. ואז הוא מת.או שמא?!אחרי שהם חוזרים ל-DS9, ציידת הראשים מזהירה שהאסיר לא פראייר וכבר ביים את מותו פעמים רבות בעבר (ולמה הוא אסיר מלכתחילה? כי הוא סוג של מנגלה). כדי להמחיש את הנקודה היא לוקחת סכין ותוקעת בגופה, שנותרת מתה. הצוות לא מתרשם במיוחד.בינתיים, בפאב, קווארק ואודו מנהלים עוד שיחה מבדרת (ההיילייט של הפרק – יש לי הרגשה שגם זה הולך לחזור על עצמו הרבה) על מערכות יחסים והמזימות שקווארק זומם על דקס. תוך כדי כך אודו רומז לקווארק שעומד להגיע לתחנה משלוח גדול של מקגאפין עוד מעט, כדי לוודא שקווארק יודע שאודו יודע שקווארק יודע שיש משלוח מקגאפין. הבנתם את זה? לקצין מטעם הפדרציה שהגיע לתחנה כדי לפקח על תהליך העברת המקגאפין זה לא היה ברור כל כך והוא מתקוטט עם אודו. אודו רץ חיש קל אל סיסקו כדי להגיש התפטרות, ומעמיד את סיסקו בדילמה האמיתית היחידה בפרק – במי לצדד? באופן לא מפתיע, הוא בוחר באודו בתור מי שנותן את המילה האחרונה, אבל דורש ממנו לעבוד עם הקצין ככל שניתן. תהליך שיתוף הפעולה של השניים מתחיל בכך שאודו מציג את תוכניות האבטחה שלו – או היה עושה את זה, אלמלא כל הקבצים נמחקו.כאן הצוות מבין שיש בעיה כלשהי. מישהו פורץ להם את מערך האבטחה, בדיוק כשמגיע משלוח מקגאפין, ובדיוק כשהאסיר שהגופה שלו מתקררת בחדר ההקפאה הוא מסוג האנשים שרוצים את המקגאפין? ציידת הראשים יכולה להגיד “אמרתי לכם” כשסיסקו מאמץ את הנחת העבודה שהאסיר איכשהו חי.ועכשיו אנחנו, הצופים, עוצרים ושואלים את עצמנו – מה הולך כאן? כי עכשיו עדיין יש לנו תעלומה נחמדה, אבל עוד שתי דקות כבר יתחילו לפתור לנו אותה. החשודה המיידית היא כמובן ציידת הראשים עצמה; עוד אפשרות היא שהאסיר לא באמת מת והגופה היא של כפיל, כמו שקרה ב-A Man Alone, אבל בתוך הפרק הזה מתייחסים לאפשרות הזו ומסבירים שזה בודאות לא זה כי . זה יפה; זה מראה שהכותבים השקיעו טיפה מחשבה בפרק.מצד שני, אם ציידת הראשים היא עצמה האסיר, למה שהיא תספר להם על האסיר ומעלליו מלכתחילה? גם זו נקודה שהפרק מתייחס אליה. מה שנשאר לנחש בשלב הזה הוא שהאסיר הצליח איכשהו להשתלט על אחד מהאנשים שבאו איתו במגע – ציידת הראשים, או קירה (שלא ראינו את כל מה שקרה לה בחללית של ציידת הראשים) או באשיר, שבא במגע ישיר עם האסיר. כמובן שבאשיר נראה כמו האפשרות הסבירה, אבל כל שלוש האפשרויות נרמזות בפרק במידת מה. גם קצין הפדרציה שאודו עובד איתו הוא הרינג אדום מוצלח – הוא צץ משום מקום ומנסה להתערב ככל הניתן בסידורי האבטחה. מי זה ומה זה?התעלומה מצליחה להחזיק את רוב הפרק בכבוד, ולאט לאט מתכנסת. קצין הפדרציה נעלם פתאום, אבל כשאודו מאתר אותו מתברר שהקצין אימץ את דרך החשיבה של אודו ומצא חפיץ ש ישתק את התחנה אם יופעל. אודו קצת המום מכך שמשהו חדר את מערך האבטחה שלו, ועוד יותר – מכך שהוא גילה שיש לו מה ללמוד אפילו מקציני פדרציה. כל זה הופך את אודו לדמות הכי מעניינת בפרק שלא באמת נסוב עליו. אז על מי כן?באשיר, כמובן! דקס מגלה שהאסיר השתמש באיזה -ציפורניים כדי להשתלט על באשיר כשהוא תפס לו את הצוואר, ובאשיר מוביל מבצע השתלטות (בחסות שכירי חרב שקווארק שוכר – עוד תזכורת לכך שקווארק הוא אמנם דמות קומית חביבה אבל גם עושה צרות לא קטן) על ספינת המקגאפין. הצוות מצליח ללכוד את הספינה בקרן גרירה ברגע האחרון, אבל נתקעים במצב של תיקו – האסיר מאיים לפוצץ את הספינה, להרוג את באשיר ולפזר מקגאפין רעיל בכל רחבי הגלקסיה. למרבה הצער, אין פתרון מחוכם לקונפליקט הזה – דקס עולה על איזה  שכשהוא מופעל, באשיר חוזר לעצמו לשניה – מספיק כדי שיוכלו לשגר אותו חזרה לתחנה, להשתלט עליו (עם הכאפה האולטימטית: סיסקו יורה עליו עם פייזר במצב הלם, בתמונה) ולחלץ ממנו את התודעה המרושעת הסוררת.הסיום היה אמור לכלול את ציידת הראשים שלוקחת את הצ’יפ שאליו העבירו את התודעה של האסיר ורוכבת אל השקיעה, אבל DS9 החליטו שהם “אפל יותר, בוגר יותר” ולכן ציידת הראשים עושה את הדבר ההגיוני למי שהשקיעה 20 שנים ברדיפה אחרי האסיר הזה וראתה כמה תעלולים היא מעולל – היא מפצפצת את השבב עם האקדח שלה ומסתלקת בלי להניד עפעף. המבטים של אנשי הצוות ההמומים (סיסקו, דקס, באשיר) הם Priceless.הבעיה בפרקים “בלשיים” שכאלו היא ההתמקדות בתעלומה, שהיא בסופו של דבר לא מפתיעה במיוחד. כאן גם בחרו בפתרון שלטעמי היה הכי צפוי. מצד שני, היו מספיק הרינגים אדומים כדי שמשחק הניחוש יהיה מהנה, ובסופו של דבר זה היה פרק נחמד למדי.מה שכן היה איום ונורא והוא נקודת השפל של הפרק הוא האסיר. ההזדמנות היחידה שלנו לשמוע את הצד שלו את הסיפור, ולראות את האישיות שלו, היא כשהוא מדבר מתוך באשיר. לרוע המזל, כל מה שזה אומר הוא שהשחקן מדבר. בצורה. איטית. עם. הדגשות. לא. ברורות. ופרט לכך נשמע כמו רע גנרי ולא מעניין. אני תוהה אם המשחק המוגבל של השחקן הוא תולדה של הדמות המוגבלת שנתנו לו לגלם, או שזה היה ההפך.",
        "url": "/ds9//S01/E09/The_Passenger"
      }
      ,
    
      "s01-e10-move-along-home": {
        "title": "עונה 1 פרק 10 – Move Along Home",
        "content": "Worst. Episode. Ever.באמת, מה עבר להם בראש?לשם שינוי אנחנו לא מתחילים עם “באשיר ילד כאפות” אלא עם “ג’ייק סיסקו ילד כאפות”, וספציפית באיך שסיסקו פאפה מתעצבן על ההשפעה הרעה של ישמעאל (נוג, ילד פרנגי!!!!!!) על האוצר הקטן (כבר בן 14! אבא, תתנהג אלי כמו מבוגר!) שלו.וזה עוד החלק הטוב של הפרק.סיסקו ממהר לפגוש משלחת של חייזרים מרבעון גאמה שמעבר לחור התולעת. זה מפגש First Contact וכולם מנסים להיות חגיגיים ולבושים במיטב הבגדים, חוץ מ… אויש, לא, ואני כבר חשבתי שנצליח להימנע מ”באשיר ילד כאפות”. באשיר מסתבך עם המדים וחוטף נזיפה מסיסקו, ואז מגיעים החייזרים שנראים כמו מונגולים עם כיתוב על המצח ובמקום לדון בדיפלומטיה מבקשים שינחו אותם אל קווארק כי הם רוצים להמר. סיסקו המום, אבל אני יותר – אני לא בטוח אם אני רואה פרק של DS9 או של TOS.וזה עדיין החלק הטוב של הפרק.המונגולים מגיעים אל קווארק ומתחילים לחגוג. לסיסקו נמאס לפקח עליהם אחרי שש שעות והוא הולך לישון. קווארק מרמה. המונגולים תופסים את קווארק. המונגולים זועמים על קווארק. המונגולים שולפים משחק מוזר משל עצמם ומתחילים לשחק עם קווארק. במשחק יש ארבעה חיילים לקווארק. פתאום סיסקו מתעורר במקום זר ומוזר ומגלה שגם קירה, דקס ובאשיר תקועים איתו שם. אוקיי, מה? אוי ואבוי, אני לא מאמין שהם אשכרה הולכים לעשות פרק כזה.וזה נמשך. ארבעת הקצינים המסכנים משתתפים במה שנראה כמו משחק מחשב מטופש במיוחד, שאפילו אם הייתי משחק בו בעצמי ולא רק צופה בו הייתי סובל. בשלב מסויים הם צריכים לחקות ילדה שמשחקת קלאס. I shit you not. אני לא רוצה לפרט לגבי מה שהולך במשחק, כי א) זה כואב לי לחשוב על זה. פיזית. ו-ב) המשחק חסר כל הגיון (אפילו יותר מקווידיץ’), ורואים שהכותבים של הפרק רצו שיהיה חסר הגיון כי משום מה הם חושבים שזה משפר את המצב. זה לא. אתם לא לואיס קארול. לא , לא, לא!בינתיים אודו מתחיל לחקור את היעלמות כל הצוות ומגלה מהר מאוד שהאשמה בקווארק ובמונגולים, ואז הוא… ובכן, לא ממש מסוגל לעשות שום דבר אלא רק לחכות שהמשחק ייגמר. אנחנו אמורים אולי לפחד שדמויות ייהרגו במהלך המשחק כי כל הזמן זורקים לנו רמזים מאיימים שזה הולך לקרות, אבל נו באמת. המשחק מסתיים בכך שכולם נופלים לתהום ואז צצים חזרה לעולם האמיתי, והמונגולי מסביר ש”זה רק משחק”. סיסקו עוד קצת זועם עליו, אבל כשמתברר שקווארק רימה את המונגולים הם עוזבים אותם במנוחה. סוף הפרק.מה אומר לכם, עלילה כל כך מטופשת לא ראיתי באף סדרה כבר הרבה זמן. זה מזכיר את הפרקים הגרועים ביותר של TNG. בנוסף, יש כאן גזענות-חוצנים מעיקה – החייזרים מטופשים, מתנהגים כמו מטומטמים, רוצים רק להמר, חוטפים את הצוות ובסוף הכל נסלח להם כי “זה סתם משחק” – אוי ווי. עוד פעם גזע שלם של חייזרים מרודד לרמת מפגרים גמורים עם תרבות נחותה (הפעם הקודמת הייתה ב-Captive Pursuit אבל שם לפחות זה עורר קונפליקט כלשהו). פשוט פרק מיותר.זה עדיין לא אומר שהפרק הוא אסון טוטאלי. רוב הדמויות דווקא מצליחות להיות משעשעות בו והוא כולל כמה ציטוטים נחמדים (לא טובים במיוחד לכשעצמם, אבל מוצלחים בהקשר שלהם, ולכן לא אצטט כאן). הדמות היחידה שהפרק מתמקד בה באופן מעניין מספיק היא קווארק, שאחרי שהוא מבין שהמשחק מתנהל עם חברי הצוות מתחיל לחרוג מדמות המהמר הפרנגי הנכלולי ומפגין מה שנראה כמו דאגה אמיתית לחברי הצוות (או שמא רק לעורו…?) ואפילו מתחנן בפני המונגולים לא לאלץ אותו לבחור אחד מהם כדי שיוקרב. עדיין, הוא לא מצטלם טוב כשהוא מתבכיין כמו שמצטלמת טוב תמונה קבוצתית של כלי המשחק ההמומים, אז קבלו אותם (בתמונה).",
        "url": "/ds9//S01/E10/Move_Along_Home"
      }
      ,
    
      "s01-e11-the-nagus": {
        "title": "עונה 1 פרק 11 – The Nagus",
        "content": "למרות כמה בעיות, פרק כיפי בהחלט, מהטובים ביותר עד כה.נתחיל מהטוב ביותר – פרק נטול “באשיר ילד כאפות”! אמנם, בגלל שבאשיר לא ממש הופיע בו.הפרק מתחיל כשלתחנה מגיעה שלישייה מוזרה – פרנגי צעיר, יצור לא ברור, ומישהו שנראה כמו הקיסר פלפטין, ברדס והכל. כמו כל האורחים בתחנה, כך נראה, הם ממהרים אל קווארק, ושם פלפטין חושף את עצמו – הוא פרנגי עתיק יומין בשם זאק, שמחלטר בתור ה”נאגוס” הראשי – סוג של מנהיג לא ברור של הפרנגים, ומתנהג בדיוק כפי שתצפו מפרנגי עתיק בתפקיד חשוב להתנהג - כמו אשמאי מוחלט. והוא גם שון וולאס, הידוע גם בתור ויזיני! OMG, כל כך אדיר!קווארק מתלהב פחות. הוא מניח שלזאק יש מטרה אחת בביקור שלו – לקנות את הפאב במחיר עלוב, כי לנאגוס לא אומרים לו. מסתבר שזאק קצת יותר ידידותי מכך ונראה שהוא מחבב את קווארק; הוא מצהיר שהוא כאן כדי לתאם מתקפה פרנגית כוללת על רבעון גאמא ולסחור להם את הצורה למוות. היתרון: שם אף אחד לא יודע כמה הפרנגים נאלחים. רעיון מבריק – הבורות הזו תימשך, מה, חמש דקות?אלא שזו לא הפצצה האמיתית של זאק. כולם מצפים שהוא יוביל את מתקפת המסחר, אבל הוא אומר שנמאס לו והוא פורש, והשרביט עובר ל… נחשו… מי כבר צפוי שיקבל את זה כדי שהפרק יהיה מעניין? קווארק!כמובן שקווארק מתלהב בהתחלה, אבל חיש קל הוא מגלה שעם כוח גדול באה אחריות גדולה – אחריות גדולה לשמור על הגב שלך מפני כל אלו שינסו לחסל אותך. הוא הולך לזאק כדי לקבל עצות, וזאק מתפגר לו באמצע השיחה מול העיניים. כדי לקדם את העניינים, בלוויה של זאק מישהו מנסה לפצפץ את קווארק. זה כבר גורם לאנשי התחנה להתחיל לחקור את המהומות הפנימיות של הפרנגים, אבל קווארק רוצה להשאיר אותם מחוץ לעניין ועדיין בטוח שהוא שולט במצב. ואז מגלים לו שחורשי הרעה נגדו הם הבן של זאק ואחיו של קווארק, רום (בצדק, בצדק; קווארק מתעמר ברום לאורך כל הסדרה). הם כמעט ומצליחים להשליך את קווארק מחוץ למנעל אוויר, אבל אז נעצרים על ידי אודו וזאק, שמסתבר שלא מת אלא רק ישן ובשבילו הכל היה מבחן לבנו (שנכשל בצורה עגומה) ועל כן זאק חוזר להיות הנאגוס. טוב מאוד, אני מחבב את הדמות הזו ומסתבר שהיא תמשיך להופיע לכל אורך הסדרה.עלילת המשנה של הפרק עוסקת במשולש האהבה סיסקו-סיסקו-ישמעאל (נו, נוג, הבן של רום). בהתחלה הפרק חוזר שוב למוטיב “ישמעאל הוא השפעה רעה על סיסקו ג’וניור” ומראה איך נוג גורם לסיסקו ג’וניור לשקר בבית הספר; אחר כך רום, תחת לחץ חברתי פרנגי, מחליט להוציא את נוג מבית הספר ונוג מתקוטט עם סיסקו ג’וניור; אחר כך הם משלימים; ובסופו של דבר סיסקו ג’וניור שוב מבריז לאבא שלו לארוחת ערב, וכשסיסקו יוצא לחפש אותו ולצעוק עליו הוא מגלה שסיסקו ג’וניור מלמד את נוג לקרוא, וכמובן שמאותו רע הוא לטובת הזוג הצעיר. למרבה המזל כיביתי את הציניותומטר שלי ולכן הצלחתי ליהנות מקו העלילה הזה.קו העלילה הפרנגי המרכזי גם הוא מבדר, בעיקר בגלל שגם זאק וגם קווארק הם דמויות מבדרות עם ליהוק מצויין. הבעיה היא שזה בדיוק העניין – הפרנגים, גם בפרק שמיועד להם, נותרים בעיקר אתנחתא קומית.הפרנגים, כזכור, נולדו כתוצאה מאחת הפאשלות הגדולות ביותר בתולדות Star Trek. ב-TOS האויבים הגדולים של הפדרציה היו הקלינגונים. ב-TNG הם נמצאים לכל אורך הסדרה בסוג של שלום קר ומתוח עם הפדרציה, אז הכותבים רצו ליצור גזע חדש שיהווה את האויב המרכזי של הפדרציה לאורך הסדרה. במקום זאת הם יצרו את הפרנגים. אחרי שתי דקות בערך כולם הבינו שהגזע הזה מגוחך מכדי למלא את התפקיד שייעדו לו, ובהמשך הסדרה הרומולאנים שיחקו את תפקיד האויב (ובשלב מאוחר – אני מניח שבד בבד עם ההתפתחות של DS9 עצמה – גם הקרדסים). זה בעיקר עגום בהתחשב בכך שמ-TNG יצא גם אחד הגזעים האנטגוניסטיים הזכורים לי ביותר במדע הבדיוני – הבורג (שהיו חזקים מדי מכדי להוות איום קבוע והם מופיעים רק בקומץ פרקים, אבל איזה פרקים!)אז הפרנגים ב-TNG נדחקו לסטריאוטיפ “הסוחר הבזוי” – קטנים, מכוערים, רמאים, גנבים, שקרנים, חרמנים ובאופן כללי סכנה לשלום הציבור אבל לא איום אמיתי על אף אחד. יש כאלו שאפילו טוענים שזה גזע שאמור לייצג את היהודים וש-TNG אנטישמית, אבל לי אישית נראה שהפרנגים פשוט נופלים קורבן לאותו ארכיטיפ מזעזע שגם היהודים נפלו קורבן אליו של “הסוחר הבזוי”. אמת, כשסדרה משתמשת בארכיטיפ כל כך גרוע יש כאן בעיה, אבל מילא, ל-TNG אפשר לסלוח. אבל מ-DS9 אפשר לצפות ליותר. יש לה פרנגי בצוות הקבוע; יש כמה דמויות משנה פרנגיות; לא חייבים להגחיך אותם כל הזמן.אם להיות הוגנים, קו העלילה של נוג מנסה לא להגחיך את הפרנגים אלא להציג אותם כתוצר של תרבות קלוקלת וחינוך גרוע. אבל זה בדיוק מה שמעיד על הכלל – הסדרה מתייחסת עד כה לתרבות הפרנגית בתור בדיחה. הפרק הזה מציג “חוקים” בסגנון “אם השגת ממישהו כסף, אל תחזיר” (לכן קווארק כועס על רום שהחזיר ארנק שאבד לבעליו החוקיים), ומצד שני איומים הם אף פעם לא רציניים – רום מנסה לרצוח את קווארק פעמיים וכמעט מצליח, וזה גורם לקווארק להתגאות בו אבל לא ממש משנה את יחסו אליו בשום צורה.גם מבנה ההנהגה של הפרנגים לא ברור – אם מדובר בעם של סוחרים, אפשר להבין מישהו כמו הנאגוס בתור ארכי-סוחר שצבר ממון וכוח רבים, או בתור מישהו שהוכיח שהוא אשף מסחרי ודעתו היא בעלת חשיבות; אבל איך ייתכן שתואר כזה עובר בירושה על ידי כך שהנאגוס פשוט בוחר את היורש, ולא משנה שהיורש חסר כל כוח והשפעה וקשה להגיד שיש לו כריזמה? ברור שבפרק הזה העברת התפקיד הייתה סתם בדיחה של זאק, אבל הפרנגים האחרים מתייחסים אליה בהתחלה בתוך מהלך אותנטי, מה שמעיד על כך שזו הצורה שבה העניינים עובדים בחברה שלהם, וזה מנוגד לכל מה שהייתי מצפה שיתרחש בחברה שלהם. זה נראה כאילו לכותבים פשוט לא אכפת מדברים כמו בניית חברה פרנגית שיהיה בה הגיון כלשהו כי בשבילם זה גזע בדיחה.אולי השיא הוא בסצינה שהיא מחווה ברורה לפתיחה של “הסנדק”, עם קווארק בתור הסנדק (כשהוא רק מתחיל ליהנות ממעמדו החדש). אין משהו רע בסצינה הזו והיא בהחלט מבדרת; אבל בסדרה רצינית יחסית כמו DS9 אני בספק אם היו עושים משהו כזה – לפחות בשלב הזה של הסדרה – עם דמות שאיננה פרנגית.עד כה הצטבר בסדרה מספר לא קטן של גזעים שמוצגים בצורה מטופשת להחריד. כשמדובר על גזעים חד פעמיים, כמו הציידים מ-Captive Pursuit או המונגולים מ-Move Along Home זה עוד מילא, אבל באמת שאשמח אם הם יהפכו את הפרנגים – ולא רק את קווארק ונוג אישית - למשהו יותר מעניין מאשר הקומיק רליף של הסדרה.",
        "url": "/ds9//S01/E11/The_Nagus"
      }
      ,
    
      "s01-e12-vortex": {
        "title": "עונה 1 פרק 12 – Vortex",
        "content": "עוד פרק מצוין, שבתקווה מרמז על קו עלילה עם פוטנציאל להיות מהמוצלחים ביותר בסדרה הזו, אם ימשיכו איתו ככה.בשביל אודו זה עוד יום עבודה רגיל; הגיעה ספינה עם שני תאומים פיראטים מפוקפקים, אז אודו מבקר בפאב של קווארק ורק מחכה לרגע שהם יגיעו, ובינתיים מצ’טט עם בעל הבית על האורח השבועי בתחנה – חייזר מוזר בשם קרודן שקלינגונים אספו מרביע גאמה, ובינתיים לא ממש מתקשר עם אף אחד חוץ מקווארק. עוד הם מדברים, והתאומים מגיעים וקווארק מסתלק לו, כשהוא מצווה על רום להביא להם שתיה. רום מביא מגש עם המשקה הטוב ביותר של קווארק, וחמש כוסות.“חמש כוסות לארבעה אנשים?!” זה מה שקווארק יצווח בזעם על רום אחרי שהמהומה תתחיל ואחת הכוסות תהפוך לאודו. אני מודה, לא ראיתי את זה בא למרות שהייתי אמור כבר להתרגל לאודו בשלב הזה ושוט הסיום של הטיזר התמקד כולו במגש ובכוסות. כבר פתיחה מוצלחת לפרק.המהומה היא תרגיל עוקץ של קווארק – שני הפיראטים מביאים לו מקגאפין בזוז כלשהו, אבל קווארק חוזר בו מהעסקה ברגע האחרון כי ה”לקוח” שלו התחרט ברגע האחרון בגלל המקור המפוקפק של המקגאפין. עוד כולם צועקים על כולם ופתאום מתפרץ לחדר קרודן עם פייזר ודורש לגנוב מגנב פטור את המקגאפין. אקשן, יריות, כוס הופכת לאודו, אודו הולך מכות – בסיכום העניינים יש לנו פיראט אחד מת, קרודן אחד במעצר על רצח, ופיראט אחר מעוצבן מאוד שרוצה לחסל מישהו. רצוי את קרודן אבל אפשר גם עוד. כאמור, יום עבודה רגיל עבור אודו.ואז העסק מתחיל להסתבך, ולא בכיוון הסטנדרטי של הפיראט-ואני-יחסינו-לאן, אלא בכיוון שבו קרודן קורא לאודו, שעד כה כולם התייחסו אליו כמשנה-צורה, בתור “משתנון”. אויש, זה לא באמת יעבוד בעברית, נכון? עד כה קראו לאודו Shapeshifter ואילו קרודן קורא לו Changeling וטוען שהמוצא של ה-Changelings הוא ברביע גאמא ושהוא מכיר אותם אישית.אודו כמובן לא מאמין לאף מילה של השקרן והרמאי הזה, ואז השקרן והרמאי שולף תליון שבתוכו יש… משהו לא ברור שמשנה את הצורה שלו למעין מפתח. ד”ר באשיר, בהופעת אורח שלא בתור ילד כאפות (!) אומר לאודו שזו צורת חיים שהדבר היחיד שדומה לה הוא, כמובן, אודו – ה”מפתח” הוא מעין בן-דוד של אודו.אודו ממשיך ללחוץ על קרודן, והלה מודה שאין ממש Changeling-ים על הכוכב שלו או שהם מסתובבים חופשי ברביע גאמה, אבל הוא מכיר מושבה שלהם על אסטרואיד ויכול לקחת את אותו לשם. כל זה טוב ויפה, אבל אודו הרי ישר כמו סרגל – קרודן אמור לעמוד למשפט ואין סיכוי שאודו יתן לו לברוח.בינתיים סיסקו ודקס יוצאים לביקור קצר בעולם הבית של קרודן כדי לספר להם מה קרה, וזוכים לחווית First Contact גרועה עוד יותר מזו של Move Along Home – מישהו שם צורח עליהם שקרודן הוא אויב המדינה ושיביאו אותו חת ושתיים ובלי משחקים ומשפטים. סיסקו נראה כמו ילד נזוף שיפרוץ בבכי עוד שניה, מבטיח שיביא את קרודן חת ושתיים, ובורח על נפשו. החווויה כל כך מביישת אותו שהוא מחליט לא לחזור עליה, ולשלוח את קרודן הביתה בליווי אודו. הא! דילמה!כדי לחסוך לאודו את הדילמה, הפיראט הנקמן תוקף את הדוגית המתפוררת של אודו וקרודן, לא לפני שקרודן מקשקש לאודו למוות, ותוך כדי כך מסתבר שכוכב הבית של קרודן הוא כנראה לא מקום כל כך נחמד ומי שלא מדבר לעניין, באים והורגים לו את המשפחה. מצד שני, קרודן גם מספר כמה כיף היה לשחוט את מי שהרגו לו את המשפחה, כך שהוא לא מקל על אודו לחבב אותו. עם זאת, השניים חייבים לשתף פעולה כשהפיראט תוקף וקרודן מסיע אותם להסתתר על האסטרואיד שעליו הוא סיפר לאודו – כמה נוח שהוא בדיוק היה בסביבה!באופן לא מפתיע, על האסטרואיד אין שום משני צורה, ואודו מתרגז. אז למה היה כל כך חשוב לקרודן להגיע לשם? כי מסתבר שה”מפתח” של קרודן פותח תא הקפאה שבתוכו נמצאת הבת של קרודן – האדם היחיד ממשפחתו שהוא הצליח להציל. וכדי לגרום לנו לחבב את קרודן, עושה רושם שהוא קיבל עליו את גורלו ומוכן שיחזירו אותו לכוכב הבית שלו והוא רק מבקש מאודו שידאג לבת. ואז הפיראט מפציץ את האסטרואיד ואודו חוטף זפטה בראש, וקרודן מציל אותו. לבסוף אודו וקרודן משתפים פעולה כדי לגרום לפיראט לפצפץ את עצמו, והם נמלטים מהסיפור ללא פגע.ואז לאודו יש דילמה. וכשספינה וולקנית עוברת בסביבה לשאול אם הם בסדר, הוא מבקש מהם לאסוף שני פליטים, ולקרודן אומר שהוא יספר שקרודן נהרג על האסטרואיד המתפצפץ. וכשהילדה שואלת את אודו האם הוא באמת Changeling הוא עונה שמסתבר שכן. ומחייך. אודו מחייך! כזה דבר עוד לא קרה! (ראו תמונה). זה השלב שבו אני שמח שאני מכבה את הציניות שלי לפני שאני רואה סדרות כאלו, כי דברים מסוג זה בדיוק הם מה שגורם לי להתחיל לחייך.אחרי שקרודן והילדה עוזבים, אודו מדבר עם “בן דודו” ואומר שאולי יום אחד הם ימצאו את הבית שלהם. ועכשיו אני כבר באמת מחייך. ביצוע מושלם.כמובן, הפרק הזה הצריך ממני יכולות סספונד ברמות מטורפות כדי שאוכל ליהנות ממנו. בפרט הוא סובל ברמה מטורפת ממש ממשהו שאני אוהב לקרוא לו “גחמת התסריטאי” – התסריטאי צריך שתהיה התרחשות מסוג מסויים כי ככה בא לו, אז הוא מעוות כל הגיון אפשרי כדי להבטיח שהיא תתרחש. במקרה הזה, אין הרבה הגיון בכך שאודו ילווה את קרודן, אבל זה עוד סספינד. גם אין יותר מדי הגיון בכך שהם ייסעו לבד בלי שום ליווי, אבל גם זה סספינד. מה שלא סספינד הוא שברור לכולם שברגע שבו אודו וקרודן יעזבו את התחנה, הפיראט יצא בעקבותיהם, וחייבים לעצור אותו בכל מחיר – ברור להם! הם אומרים את זה! הם מטכסים מני תחבולות כדי שאודו יצא מהתחנה בלי שהפיראט ישים לב! אבל מה שהם לא עושים הוא לוודא שהפיראט לא יכול לעזוב את התחנה. ואני לא מדבר רק על השלב שבו הוא כבר יוצא וכולם שוכחים שיש להם קרן גרירה; אני מדבר גם על זה שאף אחד לא שם עליו מעקב ומונע ממנו ללכת לאיים באלימות על קווארק - משהו שלכשעצמו היה מבטיח שאפשר יהיה להשליך אותו לצינוק עד שאודו יחזור בשלום מהמשימה. זו לא הפעם הראשונה שכל אנשי DS9 יוצאים טיפשים ברמות על (ב-Q-Less זה היה עוד יותר גרוע) וזה מתחיל להעיד על מגמה מעצבנת. אבל כל זה לא מנע ממני ליהנות נורא מהפרק – זו סתם נקודה שכיף לנטפק בדיעבד.עד לפרק הזה כל מה שידענו על המוצא של אודו הוא שלא יודעים עליו כלום. עכשיו אנחנו יודעים, וזה לא מפתיע במיוחד, שהפתרון לתעלומה נמצא אי שם ברביע גאמה – ושגם אודו יודע את זה. אבל התעלומה עדיין חיה מאוד, ואני משער שעוד יחזרו אליה בעתיד. יהיה כיף?",
        "url": "/ds9//S01/E12/Vortex"
      }
      ,
    
      "s01-e13-battle-lines": {
        "title": "עונה 1 פרק 13 – Battle Lines",
        "content": "פרק מיותר לגמרי. פשוט לא הבנתי מה רוצים ממני ובשביל מה הם עשו את הפרק הזה.א’ובראיין ודקס מצליחים לפרוץ לקבצים של מפקד התחנה הקרדסי, וכשקירה רואה מה כתבו עליה היא נתקפת בהתקף זעם (הא! נערת שליחויות!). זו בערך הפסגה של הפרק. מייד אחר כך מגיעה לתחנה קאי אופקה – המנהיגה הרוחנית של הבאג’ורים שהציקה לסיסקו בפרק הראשון, וכבר בשלב הזה התחלתי להרגיש ששום דבר טוב לא יצא מהפרק הזה. אופקה החליטה לנטוש לראשונה בחייה את באג’ור כי… לא ברור. כמה מסתורי. ואז סיסקו מציע לערוך טיול לחור התולעת – הגיוני דווקא, יש להודות, והוא יוצא לדרך עם אופקה, קירה ובאשיר. רגע, מה? למה באשיר מזדנב איתם? כי יש לו “יום חלש”. ואיך למען השם גם המפקד וגם הסגנית שלו יוצאים ביחד אל מעבר לחור התולעת? הרעיון בסגן הוא לא להיות זה שמחליף את המפקד אם המפקד אובד? ב-TNG פיקארד ורייקר הקפידו להיזהר בקטעים האלו, דאמיט. ב-DS9 הם פשוט עושים את השטות הזו שוב, ושוב, ושוב. גחמת התסריטאי מעצבנת (אם כי מתבקשת חלקית, כי גם לסיסקו וגם לקירה יש תפקיד חשוב בהמשך).כמובן שכל מה שיכול להשתבש, משתבש. מעבר לחור התולעת אופקה רוצה שהם יצאו להרפתקאה בעקבות איזה אות מצוקה, שמתגלה כאות מצוקה של לווין של איזה ירח, מתוך מערך לווינים גדול, ולא נחמד. כמה לא נחמד? לא נחמד של “האאאא! יורים עלינו 800 מגהוואט! בום!” והתרסקות זריזה על הירח שמחסלת את אופקה. קירה לא מספיקה לבכות הרבה על המנהיגה הנערצת שלה (אני מרושע, אבל נזכרתי בקוריאנות האבלות על מותו של קים ז’ונג איל) ופתאום כולם נתפסים בידי כמה בני אדם שאופרו להיראות מכוערים במיוחד ומשום מה קוראים לעצמם “אניס” ומתעקשים שהם גזע שאשכרה קיים ברביע גאמה.מהר מאוד מתברר לסיסקו ושות’ שהם מצאו להם כוכב לא מוצלח להתרסק עליו. האניס עסוקים במלחמה עם איזה גזע אחר שנקרא הנול-אניס (יום אחד אני אבין מה עובר לתסריטאים הללו בראש, נשבע) ומהר מאוד אנחנו מקבלים הדגמה חיה בדמות הרבה אנשים שיורים אחד בשני ומתפגרים. ואז פתאום מופיעה אופקה משום מקום בריאה ושלמה. אוקיי… אני כבר מבין לאן זה הולך, וזה מריח כמו ספר מדע בדיוני שלא אציין את שמו מחמת ספוילר אלא רק אגיד שהוא קרוי על שם אל יווני, וברור לי מראש שזה לא יהיה טוב כמו שזה שם. אויש.באשיר בודק את אופקה ומגלה שהיא הוקמה לתחיה על ידי ננוטכנובאבל, והיא לא היחידה – גם כל הרוגי הקרב מתעוררים חיש קל, וגם מי שהם הרגו. אז בשביל מה היה הקרב הזה? אה, נכון, רוצים להעביר לנו מסר – מלחמה היא חסרת ערך. כדי להבהיר זאת חד משמעית האניס אומרים שאף אחד לא באמת זוכר למה הם נלחמים נגד הנול-אניס, ושכולם בעצם אסירים פה שהושלכו לשם כחלק מהסכם השלום (?) של האניס והנול-אניס. ושממשיכים להילחם בתור “נקמה”.עכשיו, זה עצוב. זה עצוב כי זה רעיון מד”בי מעניין – איך ייראו מלחמות כאשר מי שמת מייד קם לתחיה? מה יקרה לשני גזעים עוינים שמושלכים יחד לסביבה קטנה ונשללת מהם הזכות למות או להרוג האחד את השני? אני הייתי מצפה שיימאס להם מתישהו, אבל הפרק מראה לנו את מה שהוא בבירור המצב שאליו המלחמה הזו התכנסה, וזה מצב מאוד מאוד מוזר – מצד אחד, האניס אומרים שנמאס להם לדאוג ללוגיסטיקה של מלחמה – להציב שומרים, לצאת לפשיטות ואקשן דומה, ואנחנו אמורים להניח שגם הנול-אניס כאלו. מצד שני, עדיין יש להם חשק לצאת לפשיטות ולתקוף האחד את השני, כמו ההתקפה שהיינו עדים לה; ומכיוון שאין יותר מדי לוחמים אפשר היה לצפות שבשלב זה או אחר אחת הקבוצות תצליח לשבות את הקבוצה השניה. או להשליך את הלוחמים שלה לתהום כדי להיפטר מהם גם אם הם לא מתים, וכדומה. וגם לא ברור מה האנשים הללו אוכלים. בקיצור, העסק לא אמין בצורה קיצונית. אין לי בעיה עם דברים שדורשים סספונד רוב הזמן (ראיתם אותי מתלונן כאן על כך שכולם מדברים אנגלית?) אבל כאן זה לב הפרק – הפרק מנסה ללמד אותנו משהו בכך שהוא מצביע על המצב היציב שאליו המלחמה הזו התכנסה, ואם המצב הזה לא אמין, גם הטפת המוסר של הפרק לא משכנעת. מצטער.עדיין, הטפת המוסר לצופים הייתה פחות מרגיזה אם היא לא הייתה מלווה בהתנשאות-כלפי-חייזרים הרגילה של סדרות מסע בין כוכבים לדורותיהם. כמובן שסיסקו ושות’ הם יותר נעלים מוסרית מהאידיוטים הללו שנלחמים כמו מפגרים; וכמובן שסיסקו מנסה לארגן הפסקת אש; וכמובן שהיא מתחרבשת חיש קל באמצע (אחח, סיסקו, אתה לא דיפלומט כמו פיקארד, לא יעזור כלום) ואנחנו זוכרים לסצינת קרב ארוכה ומיותרת שמאפשרת לנו לראות חייזרים הורגים אחד את השני באכזריות שטרם ראיתי בסדרה, כנראה כי ממילא כולם קמים לתחיה אז זה בסדר להראות את זה. בסופו של דבר סיסקו ושות’ מגיעים למסקנה שאין איך לעזור לברברים הללו והם בורחים עם הזנב בין הרגליים. ובלי אופקה, כי מי שהוקם לתחייה על ידי ננוג’יברישים לא יכול לעזוב יותר פן ימות.אה, רגע, איך הם מצליחים לברוח, הרי הספינה שלהם התרסקה? ובכן, או’ברייאן ודקס (בתמונה, כי הם היו הדבר הכי טוב בפרק) יוצאים לעזרתם ומספקים לנו את הדיאלוג המשעשע ביותר בפרק (דקס ראשונה, או’ברייאן שני):                                                            DAX:                The magnetic deflection of a runabout's hull is extremely weak. The probes will never be able to detect it.                                                                             O'BRIEN:                They will, if I can outfit them with a differential magnetomer.                                                                             DAX:                A differential magnetomer?                                                                            O'BRIEN:                Mm-hmm.                                                                            DAX:                I've never heard of a differential magnetomer. How does it work?                                                                             O'BRIEN:                I'll let you know as soon as I've finished making one.                                אפשר היה לסלוח לפרק הזה רק בתנאי אחד – המשכיות. אם הוא היה בסיס למשהו יותר רציני שיהיה בהמשך. אבל קריאה זריזה בויקי של מסע בין כוכבים מעלה שלא באמת חוזרים לקו העלילה הזה שוב, שאין שום התייחסות עתידית לתליון שאופקה נתנה לאו’ברייאן בסצינה בתחילת הפרק (מה היה הקטע עם זה?!) ושאופקה עצמה עפה פחות או יותר מהסדרה, ואפילו שההשתתפות שלה בפרק הזה הייתה על תקן Redshirt. אויש.מיותר. פשוט פרק מיותר.",
        "url": "/ds9//S01/E13/Battle_Lines"
      }
      ,
    
      "s01-e14-the-storyteller": {
        "title": "עונה 1 פרק 14 – The Storyteller",
        "content": "פרק מטופש לגמרי, שלמרבה המזל מבין שהוא כזה ולכן מנסה בעיקר להיות כיפי, ומצליח; מאוד נהניתי ממנו.יש בפרק שני קווי עלילה מקבילים שלא באמת קשורים אחד לשני, אבל המוטיב המשותף לשניהם הוא “פחחחח איזה ברברים הבאג’ורים המצחיקים האלו” (אחרי שכבר היה לנו לא מזמן “פחחחח איזה ברברים הפרנגים המצחיקים האלו” ועוד שלל הצגות מעליבות של גזעים מרביע גאמא). זה לא שהסדרה לא מנסה להציג את הבאג’ורים בצורה חיובית; היא פשוט לא מצליחה.בקו העלילה הראשון, סיסקו ממשיך לדמיין שהוא פיקארד ומנסה לשמש כמתווך לשני שבטים באג’ורים עם סכסוך אדמות. הבעיה מתחילה כשמתברר שהמנהיגה (“טטררכית”) של אחד השבטים היא נערה בת 15, שבגלל חוסר ביטחון דבקה בגישת שטח משוחרר לא יוחזר (ומה נגיד, אני לא מסכים איתה – בהסכם בין השבטים נאמר שהגבול בין האדמות הוא הנהר. באו הקרדסים והזיזו את הנהר כחלק מהשחתת באג’ור, ועכשיו הטטרכית טוענת שהשטח שהשבט שלה “הרוויח” מגיע להם בזכות. וואלה, נראה לי כמו ניצול ציני של ניסוח גרוע של הסכם). הבעיה נמשכת כשישמעאל ויצחק – סליחה, נוג וג’ייק סיסקו – רואים את הטטררכית ונוג מתאהב בו במקום.ואז קורה פלא.נוג וג’ייק הולכים לבחורה ומנסים להתחיל איתה ויוצאים איתה להרפתקאות בתחנה וגונבים את הדלי של אודו ואודו תופס אותם ושאר מריעין בישין – וזה אמור להיות מביך ומטומטם נורא, אבל אני דווקא נהניתי מזה. פעם ראשונה שבה ג’ייק ונוג לא גורמים לי לייסורים כשהם מופיעים על המסך ליותר מכמה שניות.בסופו של דבר הטטררכית מתבגרת, לומדת מנוג את חוקי המסחר של הפרנגים (“הזדמנות ועוד אינסטינקט שווה רווח” – מה, לעזאזל) ומגיעה להסדר פשרה כלשהו (השטח חוזר לשבט שמגיע לו בתמורה להסכם סחר כלשהו), ונוג מקבל נשיקה! בנאלי, בנאלי, אבל היה חביב. וחוץ מזה, יש לנו עוד חיוך-אודו! (כשהוא מגרש את שלושת הילדים העליזים מנקודת התצפית שלהם על הטיילת).בקו העלילה השני, כפר באג’ורי מודיע לתחנה שהוא על סף כלייה ושישלחו מהר את הרופא. אז באשיר נוסע, ואף אחד לא רוצה להסיע אותו, אז כמובן שמפילים את זה על או’ברייאן המסכן, שמאוד לא מרוצה מכל העסק. לרגע נראה שנחזור למוטיב באשיר-ילד-כאפות, בפרט כשבאשיר שואל את או’ברייאן ישירות אם הוא מעצבן אותו (התמונה לקוחה מהדיאלוג שבעקבות כך); אבל כמובן שאו’ברייאן לא אומר כלום. ואז הם מגיעים לכפר ואנחנו מתחילים לעסוק בבעיות גדולות יותר- מסתבר שמקרה החירום הרפואי הוא אדם זקן שגוסס מ… ובכן… זקנה. אלא שמסתבר שהוא סוג של נביא של הכפר – “מספר סיפורים”, והוא הדבר היחיד שיכול להציל אותם ממפלצת נוראית שמגיעה בערב ותגיע גם בערב הבא. וכאילו שלא די בצרות, הנביא נותן מבט אחד באו’ברייאן ואומר לו שהוא האיש שהנביאים ניבאו את בואו, או משהו הזוי דומה.כל זה נשמע קצת מגוחך עד שמגיע הערב והזקן, בשארית כוחותיו, יוצא לפודיום בכיכר הכפר, כשכל בני הכפר מסביבו, ומתחיל לספר להם על המפלצת הנוראית ואיך שהם יתמודדו איתה. ואז צץ… משהו לא ברור… ומתחיל לירות ברקים ולפצפץ מבנים בכפר. הנביא מנסה להלהיט את אנשי הכפר להאמין שהם מסוגלים להתמודד איתם וכמעט מצליח אבל קורס באמצע. ואז הוא מסתפק בללחוש לאו’ברייאן מה לומר. או’ברייאן אומר, המפלצת נעלמת והזקן מתפגר. ועכשיו או’ברייאן תקוע בתור “מספר הסיפורים – הדור הבא”. ויש לו מפלצת להתמודד איתה בערב הבא שלאף אחד לא ברור מה היא ומאיפה היא מגיעה.המצוקה של או’ברייאן בתפקיד שנחת עליו מבלי שירצה (והשעשוע של באשיר מכל הסיטואציה) מבדרים למדי, וגם כאן לא נורא שהפתרון הוא בנאלי – המפלצת היא בעצם משהו שבני הכפר יוצרים בלי ידיעתם (בסיוע מקגאפין כלשהו) כשהפואנטה היא לאחד אותם מול אויב משותף כדי שלא ילחמו זה עם זה. למספר הסיפורים יש יורש, אבל היורש פישל בגירוש המפלצת לפני כמה ימים ו”נושל” על ידי המספר ז”ל. בסופו של דבר או’ברייאן מפשל בגדול עם המפלצת ולא היה מצליח להלהיט את הכפר אפילו עם נאפלם, אבל היורש תופס את מקומו, מוכיח את עצמו והכל בא על מקומו בשלום.כאמור, מה שהיה מוצלח בפרק הזה הוא לא העלילות הבנאליות אלא הביצוע, ובפרט הדברים הקטנים (מהחיוך של אודו, העוויות הפנים של או’ברייאן והסצינה שבה הטטררכית שופכת כוס משקה על קווארק שקרא לה “ילדה”). אבל אני מקווה שבהמשך הסדרה הם יצליחו לעשות עם הבאג’ורים גם דברים רציניים יותר ומתנשאים פחות.",
        "url": "/ds9//S01/E14/The_Storyteller"
      }
      ,
    
      "s01-e15-progress": {
        "title": "עונה 1 פרק 15 – Progress",
        "content": "עוד פרק טוב, בדיוק באותה מתכונת של קודמו: שני סיפורים, אחד רציני יחסית (יותר מאשר בפרק הקודם) שמערב את התרבות הבאג’ורית וקלקלותיה, והשני הומוריסטי שמערב את יצחק וישמעאל. על הנייר זה היה אמור להיות איום ונורא, אבל גם מהפרק הזה נהניתי.באג’ור זה עתה השתחררו מעול הכיבוש הקרדסי שהיה ידוע לשמצה באופן שבו הוא סחט משאבים מכוכב הלכת שלהם עד כמה שרק אפשר, אז כמובן שאחד מהצעדים הראשונים שלהם כעם חופשי הוא לעשות את אותו הדבר בדיוק, הפעם לאחד הירחים שלהם - התכנון הוא לעשות ממבו-ג’מבו לליבה של הירח שתאפשר להפיק ממנו טונות של אנרגיה, אבל בדרך גם תהפוך את הירח כולו לרעיל ומסוכן. הרמיזה לא ממש מעודנת – בפרק עצמו קירה אומרת מתישהו שזו דרך הפעולה הקרדסית.אבל בתחילת הפרק קירה משתפת פעולה בהתלהבות עם הפרוייקט, עד שמתברר שיש כמה אנשים שמשום מה טרם התפנו מהירח והיא הולכת לראות אישית מה קורה ומגלה שמדובר על פליט קשיש שהוא שילוב של רובינזון קרוזו עם הברון מינכהאוזן עם סנטה קלאוס, שחי באותו מקום כבר ארבעים שנים, מטפל בפליטים אחרים מתקופת הקרדסים, ואין לו שום כוונה לעזוב. וכן, הוא יודע שעוד מעט האוויר יהפוך לרעיל. נראה אותו.קירה לגמרי נמסה בגללו, ורוב הפרק מוקדש לקונפליקט שלה עם עצמה ועם ההנהגה הבאג’ורית ו-DS9 לגבי מה צריך לעשות. הרי אפשר פשוט לשגר את כולם בלי לשאול אותם, אבל רצוי למצוא פתרון שוחר שלום יותר. כחלק מהפתרון שוחר השלום הבאג’ורים מתישהו שולחים כמה בריונים עם פייזרים לגרש את כולם ויורים בסנטה קלאוס כשמתחילות מכות – לא ירי קטלני, אבל מה לעזאזל? למה הפייזר לא על הלם? למה פינוי כזה חובבני? למה דרמטיזציה מיותרת שכזו בפרק שיחסית נמנע ממנה?פרט לכך הדילמה מוצגת בצורה טובה, הסצינה שבה סיסקו מגיע לנזוף בקירה שתתאפס על עצמה היא מוצלחת מאוד, והבעיה היחידה בקו העלילה הזה היא שהוא מתקדם לאט מדי, לפחות בסטנדרטים שהתרגלתי אליהם בסדרות מודרניות יותר. בסופו של דבר הסדרה לא עושה לעצמה הנחות עם פתרון קל – קירה שורפת לרובינזון את הבית אל מול עיניו ואז מורה על שיגור לשני אנשים, מתוך תקווה שרובינזון ישרוד את זה כי הוא חייב. זה לא פתרון קל ואולי אפילו לא פתרון בכלל (והפרק מסתיים בחוכמה בנקודה הזו), אבל זה מה שקירה הייתה חייבת לעשות ורואים שקשה לה לעשות את זה. ביצוע טוב.כדי לרכך קצת את העלילה הכבדה יחסית, יש לנו את ג’ייק סיסקו ונוג משתוללים ב-DS9. מסתבר שקווארק נתקע איכשהו עם המון Yamok Sauce, או “רוטב מקגאפין”. הקרדסים מתים על הרוטב הזה, אבל אין ממש קרדסים בתחנה (נו, מתי מחזירים את גארק?) ולכן אין ברוטב שום ערך. ג’ייק ונוג שומעים על זה, והמוח הקרימנלי של נוג מתחיל לחשוב – “רווח”!אז הם מצליחים לשכנע איכשהו את קווארק להביא להם את כל רוטב המקגאפין, אבל מה הם יעשו איתו? בסופו של דבר מתגלגלת להם עסקה, שבמסגרתה הם מחליפים את רוטב המקגאפין בברגי מקגאפין – Self sealing stem bolts, אלוהים יודע מה זה אומר, כי בוודאי שג’ייק ונוג לא יודעים, ויש לנו סצינה קומית למדי שבה או’ברייאן מדבר איתם בניסיון להבין מה זה לעזאזל, והם מדברים איתו בניסיון להבין מה זה לעזאזל (ואנחנו רואים את זה ולא מבינים מה זה לעזאזל).בסופו של דבר ג’ייק ונוג מצליחים להחליף את ברגי המקגאפין בחלקת אדמה זעירה כלשהי ונוג כבר משוכנע שהנה הם נתקעו עם משהו חסר ערך לחלוטין, אבל אז מתברר לצמד חמד בשיחה שהם מצותתים לה בין אודו וקווארק שמישהו רוצה לקנות את אדמות וחסרה רק ההסכמה של תאגיד נו-ג’יי לשם כך. אז בסופו של דבר הלקוח שהוא הקורבן האחרון (והרווח!) של הזוג הוא קווארק עצמו (בתמונה). כל הסיפור הזה מזכיר מאוד את מילו מינדרבינדר ממלכוד 22 (כותנה מצרית!), ועושה רושם שלא במקרה.וגם – סצינה קומית (לפני שהדרמה מתחילה) שבה דקס מספרת לקירה שמורן (היצור השותק מהפאב) הזמין אותה לצאת. קירה ההמומה שואלת מה דקס ענתה. דקס אומרת שהיא ענתה שהיא עסוקה. קירה מרוצה, עד שדקס מתחילה לדבר על השערות שיוצאות למורן מהמצח ואיך שהן גורמות לו להיראות חמוד. נחמד לראות שהם מנסים להוציא את דקס מתדמית הסופר-פוצית הנוכחית שלה.",
        "url": "/ds9//S01/E15/Progress"
      }
      ,
    
      "s01-e16-if-wishes-were-horses": {
        "title": "עונה 1 פרק 16 – If Wishes Were Horses",
        "content": "הפרק נפתח בצורה שמבהירה חד משמעית שהוא לא רוצה להיות רציני כמו קודמו – שיחה מבודחת בפאב בין קווארק ואודו על דמיון ומציאות, שמהר מאוד מגיעה לשיחה על פורנו מול טלוויזיית פריים טיים:                                                            QUARK:                Family entertainment. That's the future, Odo. There's a fortune to be made. Little holo-creatures running around, rides and games for the kiddies, Ferengis in every doorway selling useless souvenirs.                                                                             ODO:                You're going to replace all your sexual holo-programs with family entertainment?                                                                             QUARK:                No, no, no, I'm expanding. I'm negotiating to lease the space next door so I can use the same holo-generators.                                                                             ODO:                You're still disgusting.                                                                             QUARK:                Till the day I die.                                מעבר חד אל דקס ובאשיר שאוכלים ארוחת ערב ודקס דוחה בעדינות את החיזורים הכושלים של באשיר בפעם המי יודע כמה. כשדקס חוזרת לחדר המצב, סיסקו שואל “How is our young doctor?” ודקס עונה לו “Young”. אוהו! אנחנו שופעי ניצוצות הפרק! ועושה רושם שהולכים שוב לחזור למוטיב באשיר-ילד-כאפות. לא נגמלנו מזה?קופצים פתאום אל או’ברייאן שמקריא לבת שלו (מקינדל! זה קינדל! עם צבעים!) את עוץ לי גוץ לי. רגע, מה? הפרק הזה לא ממש סגור על עצמו, מה? ואז או’ברייאן הולך להשתעשע עם אשתו, אבל הילדה מפריעה פתאום, כי מסתבר שעוץ לי גוץ לי מסתובב לה בחדר. וכשאו’ברייאן הולך לבדוק מסתבר שהיא לא הגזימה – יש להם גמד קטן ומעצבן בחדר.אוי לא. רק לא זה. המגיפה מ-TNG הגיעה גם לכאן? רק לא עוד פרק “ההולודק יוצא משליטה”!עוץ לי גוץ לי מתעתע באו’ברייאן זה משעשע עד גבול מסויים והפרק מותח את הגבול הזה טוב טוב לפני שאו’ברייאן מזעיק את סיסקו. שמוזעק, אבל נעצר כשמתברר שסיסקו ג’וניור הביא חבר מההולודק – שחקן הבייסבול הידוע באק בוקאי, שמסתבר שהסיבה שאין לי מושג מיהו היא כי הוא מעולם לא היה קיים – הוא אמור להיות כוכב במאה ה-21, עם קריירה שמתחילה בערך ב-2015 – אלוהים אדירים, זה ממש עכשיו! באק בוקאי כבר מסתובב בינינו!טוב, הוא בוודאי מסתובב בין אנשי DS9, אבל אין לנו זמן לזה כי אנחנו קופצים אל האורח השלישי שפתאום צץ ובא לבקר את באשיר – עותק מזעזע של דקס, שמטרתו לגרום לנו להבין שדקס הפוצית והקפואה היא לא כזו גרועה, ובעיקר לתת לשחקנית הזדמנות להשתולל. דקס הבדיונית היא בדיוק מה שהיינו מצפים שהדמיון של באשיר ינפיק – נימפומנית, טיפשה וחסרת כל אופי. אבל לבאשיר יש את ההוגנות לנסות ולהתחמק מהחיזורים שלה כל עוד הוא לא מבין שזו לא דקס האמיתית. טוב, כמעט, בסוף היא מצליחה לשדל אותו. הרי הוא בסך הכל בן אדם. חלש. ומעצבן. מאוד. והפרק הזה לא עוזר. אבל למרבה המזל קוראים לו לחדר הפיקוד לפני שהוא מתחיל להשתולל.אוקיי, אז יש לנו מהומה של שלושה יצירי דמיון שמתהלכים להם בתחנה כאילו כלום ולא באמת מסוגלים להסביר מי הם ומה הם. וכמובן שעוד תקריות דומות מתחילות לצוץ בכל רחבי התחנה. אז מה זה? האם ההולודק יצא משליטה? לא. דקס חוקרת ומגלה שיש איזו אנומליה בחלל ליד התחנה שעושה… דברים… אנומליים.ומכאן הפרק מתפלג לשני קווי עלילה צפויים. האחד הוא “דמויות בדיוניות עושות מהומות” והשני הוא “אנומליה חללית הולכת להרוג את כולנו!!!!!”. קו העלילה הראשון מבדר אבל מרגיש מטופש (מטופש ברמת ה”יש סצינה שבה יש לאודו עימות חזיתי עם אמו” (לא, לא האמא של אודו. החיה Emu) - בתמונה). עדיין, הפוטנציאל של שני הדקסיות מנוצל לא רע, ובאופן די מפתיע הדיאלוגים הבנאליים של הסיסקואים עם באק בוקאי די מוצלחים. בפרט, סיסקו מדגים שוב עד כמה הוא לא פיקארד כשבהתחלה הוא מתייחס לבוקאי (שכבר די ברור שהוא בשר ודם) בתור איזה גליץ’ מחשב מעצבן שסיסקו ישמח שיימחה מעל פני האדמה, אבל היחס הזה משתנה במהלך הפרק.קו העלילה השני, לעומת זאת, הוא איום ונורא כמו שרק קווי עלילה של “אנומליה חללית הולכת להרוג את כולנו!!!!!” יכולים להיות. אנחנו מקבלים טונות של טכנובאבל לא מעניין, וברור לנו שהאנומליה החללית לא תהרוג את כולם, אז למה לבזבז על זה כל כך הרבה זמן? אי אפשר להגיע לפתרון? זה לא מייצר דרמה.בסופו של דבר הפתרון הוא מטופש למדי – סיסקו מבין שמשהו גורם לדמיון של אנשי התחנה להתגשם במציאות, ומגיע למסקנה שגם האנומליה החללית עצמה היא בסך הכל יציר הדמיון של דקס שגילתה בהתחלה משהו קטן וככל שחקרה אותו יותר, כך הוא הלך וגדל. הפתרון? פשוט להפסיק להאמין. לא משנה שזה לא בהכרח עזר עם דברים אחרים.אבל רגע, אם האנומליה החללית נגרמה על ידי זה שדמיונות מתגשמים ולא הפוך, מה גרם לדמיונות המתגשמים להתגשם? פשוט מאוד – ביקור של שלושה חייזרים מרביע גאמה שתפסו טרמפ עם ספינה נכנסת כלשהי וניצלו את ההזדמנות כדי לחקור את יושבי התחנה – כשהם מחופשים לעוץ לי גוץ לי, באק בוקאי ודקספומנית. החייזר הבאק בוקאי אפילו בא להגיד שלום לסיסקו, ושוב אנחנו רואים את סיסקו מתפרס בפני גזע חייזרים שכמעט משמיד את התחנה בתעלוליו (בפעם הקודמת זה היה ב-Move Along Home). זה היה יכול להיות טוויסט הרבה יותר מפתיע ומעניין (גם אם קצת דאוס-אקס-מאכיני) אם הם לא היו מגלים לנו אותו באמצע הפרק, כששלושת השוטים מנהלים מועצה קצרצרה ומאפשרים לנו להבין שהם הרבה יותר מסתם יצירי דמיון.לסיכום – לא אסון כפי שאפשר היה לצפות בהתחלה ובהחלט פרק עם שלל חלקים מהנים, אבל אני מאוד מקווה שפרקים כאלו לא יהיו נפוצים יותר מדי.",
        "url": "/ds9//S01/E16/If_Wishes_Were_Horses"
      }
      ,
    
      "s01-e17-the-forsaken": {
        "title": "עונה 1 פרק 17 – The Forsaken",
        "content": "פרק מוצלח מאוד ברובו. בשלב הזה כבר די ברור שאודו הוא הדמות הכי מוצלחת בסדרה ושפרקים שמתמקדים בו יהיו טובים; אני רק מקווה שבעתיד זה יהיה נכון עבור עוד דמויות.בהתחלה קשה לחשוד שזה יהיה פרק אודו כי אנחנו שוב במוטיב באשיר-ילד-כאפות, והפעם כשהוא צריך להיות המארחת של כמה שגרירים מעיקים במיוחד שבאו לתחנה כדי… להשתגרר… ומבלים בינתיים אצל קווארק בלשגע את באשיר. אבל כל החיים הקשים שהם עושים לו הם רק הכנה לדבר האמיתי, כשאנחנו מגלים שאחת השגרירות היא לוקסנה טרוי, האמא של דיאנה והדמות האורחת הכי בלתי נסבלת והכי כיפית ב-TNG למעט Q. רואים שב-DS9 מפציצים לכל כיוון בעונה הראשונה כדי למשוך את הקהל מסדרת האם. טרוי מקימה מהומה, כרגיל, על משהו שגנבו לה, אבל מסתבר שלשם שינוי היא צודקת – ואודו מגיע חיש קל ומצליח לאתר את הגנב במקצוענות, וטרוי חיש קל נופלת שדודה לרגליו כאילו הוא היה לפחות ז’אן לוק פיקארד.אפשר היה ליהנות במשך כל הפרק מהנסיונות האומללים של אודו להימלט מהחיזורים של טרוי, עד כדי הליכה אל סיסקו והתחננות לעזרה (סיסקו מתגלה כרשע מרושע שנהנה מאוד מהסיטואציה ולא באמת עוזר לאודו, ואחר כך עושה משהו דומה לבאשיר שמתלונן על השגרירים שלו), אבל איכשהו היו חייבים לקלקל את הפרק על ידי הכנסה של אלמנט נוסף – במקרה הזה, חללית לא מזוהה שמגיעה דרך חור התולעת ועליה אין יצורים חיים אבל כן יש עליה אינפורמציה ממוחשבת כלשהי. ומה עושים אנשים שהם בוגרים גאים של TNG כמו או’ברייאן עם דבר כזה? כמובן, מורידים מייד למחשב המרכזי של DS9 כדי שמה שזה לא יהיה יוכל להשתלט על הכל.ברצינות, חברים, הייתי מצפה שבפעם העשירית תלמדו להוריד מידע כזה למחשבים שפשוט לא מחוברים לשום דבר. לפטופ, מישהו? או’ברייאן, הקינדל שלך מהפרק הקודם? משהו? למה תמיד לתת ליצורים הללו גישה לכל הפונקציות של תחנת החלל? יום אחד אחת מהתוכנות הללו לא תהיה נחמדה ופשוט תהרוג את כולם, ואז ניתקע עם המון שחקנים עם חוזה לעוד עונה וחצי ובלי פרקים.עדיין, היצור הממוחשב הוא לא הגורם המרכזי בפרק, תודה לאל, והתפקיד העיקרי שלו הוא לכלוא את אודו במעלית עם טרוי (ובאופן מרשים למדי הם מנסים לכסות את דרכי הבריחה שלו – גם המשגרים לא פועלים, וגם מסיבת מקגאפין כלשהי אודו לא יכול לשנות את צורתו החוצה). בהתחלה אודו סובל בגלל שטרוי מדברת (ראו תמונה), אבל אחר כך הוא מתחיל לסבול כי כל 16 שעות הוא חוזר להיות נוזל (מהטעם הפשוט שקשה לו להחזיק את עצמו בצורה אנושית יותר מדי זמן ברצף), והוא כבר בשעה ה-15. ואסור. שמישהו. יראה. אותו. הופך. לנוזל. בטח. לא. המעצבנת. הזו. ואז מתברר שטרוי יודעת גם לדבר לעניין. אלו סצינות צפויות וקיטשיות, אבל כמו תמיד – אני מבטל את מנגנון האנטי קיטש שלי לפני שאני רואה את הסדרה, ונהניתי מאוד.לעומת זאת, את מנגנון האנטי טכנובאבל שלי אי אפשר לשנות, והפרק הזה סובל ממנו בכל הנוגע להיפטרות מהיצור הלא ברור שהשתכן במחשב. השיא מגיע כשכותבי הסדרה מכריחים את או’ברייאן המסכן לומר את אחד מהמשפטים המטופשים ביותר שאי פעם יצא לי לראות בטלוויזיה בהקשר טכנובאבלי:“It came here when we downloaded the probe’s files. If we upload those same files back to the probe, it might go with them”אהההההההההההה! אני לא מאמין שהם אשכרה גרמו לו לומר דבר כזה! מה למען השם עבר להם בראש?!בכל מקרה, לא, זה לא עובד. בסוף הם מגיעים למסקנה שהיישות הזו היא כמו כלבלב שרוצה שעשועים אז או’ברייאן מסדר לה “מלונה”. זה מטופש. בואו לא נדבר על זה יותר.וחוץ מזה נותנים לבאשיר לצאת קצת מנישת ילד הכאפות כשבסופו של דבר הוא מוצא את עצמו במסדרון בוער יחד עם השגרירים ומצליח להביא אותם למקום מבטחים, מה שהופך אותם לעדת המעריצים שלו. מי יודע, אולי עכשיו יפסיקו לטחון את השטיק הזה ואשכרה יעשו משהו עם באשיר?",
        "url": "/ds9//S01/E17/The_Forsaken"
      }
      ,
    
      "s01-e18-dramatis-personae": {
        "title": "עונה 1 פרק 18 - Dramatis Personae",
        "content": "עוד פרק שנשלף מהתבנית הכי שחוקה שרק אפשר, ובשל התבנית הזו קם ונופל על מה שהשחקנים יצליחו לעשות – והם מצליחים לא רע הפעם, למען האמת.הפרק מתחיל כשקירה מתלוננת בפני סיסקו על חללית ולריאנית שמגיעה לתחנה כשעל סיפונה משלוח של פלדה וליריאנית… לא, רגע, סדרה לא נכונה. משלוח של אורניום מועשר… לא, גם זה לא. אה, כן! משלוח של מקגאפין טהור, מהסוג שהולריאנים נהגו להביא לקרדסים בזמן המלחמה עם הבאג’ורים ואולי רוצים להמשיך להביא לקרדסים לטובת המלחמה הבאה? בכל מקרה קירה דורשת פעולה, וסיסקו צריך להזכיר לה שכרגע בכלל לא ברור שאכן יש מקגאפין טהור על הספינה ודיפלומטיה ופדרציה וכל הג’אז הזה. בקיצור, נראה שהבנו על מה הולך להיות הפרק, אבל אז פתאום מגיעה ספינה באופן בלתי צפוי דרך חור התולעת, וכבר ברור לנו שאנחנו הולכים לכיוון של פרק “המבקר השבועי ומה שהוא הביא איתו”.באופן מפתיע ביותר, הספינה (קלינגונית) בקושי מספיקה לעבור דרך השער ומייד מתפוצצת. אחד מהקלינגונים מספיק לשגר את עצמו אל התחנה, למלמל “נצחון!” ולהתפגר. מסתורי מאוד, אבל אפשר לשער שכאן זה לא נגמר. ואכן, חיש קל אנחנו רואים שהדמויות מתחילות להתנהג מוזר. קודם כל דקס בוהה בחלל ומגחכת לעצמה, שזה בלתי נתפס כמעט כמו קווארק תורם לצדקה. אחר כך… לא, אל תדאגו, קווארק לא תורם לצדקה, סתם יש לנו עוד ריב של קירה וסיסקו על החללית הולריאנית. ואז אודו מתחקר את קווארק ופתאום מתמוטט מסיבה לא ברורה. אוקיי, כבר די ברור שהקלינגון הביא איתו איזו מתנה לחברי הצוות – “הוירוס השבועי”. נראה שאנחנו הולכים לכיוון פרק באותה התבנית של Babel, של מחלה שאט אט מכריעה את כל אנשי הצוות ועד אז גורמת להם להתנהג מצחיק.וזה חבל. כי ה”מחלה” בפרק הזה דווקא מפותחת טוב בהמשך, והם היו יכולים וצריכים לרמוז עליה בעדינות ולא לתקוע בהתחלה שתי אינדיקציות ברורות כל כך לשיבוש בדמות הצחקוקים של דקס והקריסה המוחלטת של אודו (שאמנם יש לה הצדקה עלילתית בדיעבד שתכף אגיע אליה, אבל גם היא מיותרת). עדיף היה לתת לצופה להבין בעצמו שמשהו משובש ושההתרחשויות שהוא רואה הן לא טבעיות.ומה ההתרחשויות? קודם כל באשיר מדסקס עם אודו את ההתמוטטות שלו, אבל אז פתאום מפתיע את אודו בגילוי התעניינות לגבי המחלוקת בין סיסקו וקירה, ומתחיל לדבר על בחירת צדדים וכדומה. אודו המום. אחר כך יש לנו עוד שיחה על הולריאנים בין קירה, שעצבנית ונרגשת מתמיד, ובין סיסקו שנראה לא מרוכז ומתעסק בשרטוטים לא ברורים, עד שפתאום הוא מבין שקירה רוצה לפעול בניגוד לרצונו, והופך למאיים למדי. צופה שלא ראה קודם את דקס ואודו מתפרקים ולא מבין שמשהו אמור להיות משובש כנראה יהיה אמביוולנטי למדי לגבי הסצינה הזו – ברור שסיסקו וקירה קצת מגזימים, אבל הם עושים את זה בצורה שנראית כמו המשך טבעי שלהם (ולא שונה מהותית מדברים שקרו בלי שום גורם חיצוני בבאטלסטר גלקטיקה המחודשת, בערך עשור אחרי DS9). זה מרגיז. ההתעקשות של הסדרה להבהיר לנו מלכתחילה שמדובר על השפעה חיצונית ולא על התנהגות הדמויות עצמן פשוט מקלקלת את הפוטנציאל הגדול הרבה יותר שהיה לפרק.ואנחנו ממשיכים: או’ברייאן מדסקס את הסיטואציה עם דקס תוך שהוא מאמץ עמדה מאוד מגוננת כלפי סיסקו ומאוד עוינת כלפי קירה וכל הבאג’ורים, עד כדי כך שהוא מייעץ לדקס “לא להתיידד יותר מדי עם הילידים”. כמקודם, אם לא היינו יודעים מה קורה כבר, זה היה גורם לנו לחוש תחושה מאוד מוזרה כלפי או’ברייאן ולחשוד שאנחנו מגלים צד חדש שלו שלא הכרנו. דקס, לעומת זאת, ממשיכה להיות סתומה ולא מרוכזת.בשלב הבא קירה מנסה לשכנע את אודו לעזור לה לחשוף ראיות על הספינה הולריאנית, אבל אודו לא פראייר – הוא מבין מהר מאוד שסיסקו לא תומך בזה ושקירה מנסה לפעול מאחורי גבו. וקירה ממשיכה להתנהג מוזר, כך שאודו מבין שמשהו השתבש בתחנה. לנו כבר די ברור בשלב הזה שאודו לא הושפע מעבר לקריסה הראשונית שלו, ואפשר לנחש שהקריסה הזו הייתה הדרך שלו “לפלוט” (או להרוס?) את מה שזה לא יהיה שתקף אותו.אי שם לקראת אמצע הפרק אנשי הצוות מתחילים לפענח את היומנים מהספינה הקלינגונית, ובאופן לא מפתיע מתברר שכולם שם הרגו אחד את השני. כאמור, הפרק גילה מוקדם מדי לצופים מה הולך כאן והחשיפה הנוספת פה מיותרת, מה גם שאנשי הצוות עצמם לא מסיקים ממנה את המסקנה הנדרשת – עבור רובם זה סביר, כי אף אחד מהנגועים לא מבין שיש איתו בעיה, אבל אודו היה צריך להבין בשלב זה מה הולך. בפרט כשהוא רואה שסיסקו נכנס להלך רוח של “מה אתם מטרידים אותי עם השטויות האלו. ביי ביי!” ומסתלק לו.והאקשן ממשיך. דקס בוהה בחלל אצל קווארק כשקירה מגיעה ונותנת לה נאום שלם שמנסה להעביר אותה לצד המתנגדים לסיסקו. דקס ממשיכה לבהות ולקשקש. קירה מזהירה אותה שהיא נפטרת מסיסקו או איתה או בלעדיה, וקווארק המסכן (והלא נגוע) שומט משהו מרוב בהלה וזוכה לכך שקירה תרים אותו ותשליך אותו על הקיר. טיהי. זה מספק לנו סצינה של קווארק עם מכשיר קיבוע לצוואר (בתמונה) הולך ומתלונן בפני אודו, שלא מתרשם כל כך מקווארק כמו שנופל לו סוף סוף האסימון שכל צוות הפיקוד של התחנה יצא מדעתו. הוא הולך ומדסקס עניינים עם או’ברייאן, סיסקו וקירה, והמסקנה ברורה – הם כולם יצאו מדעתם. כבונוס אנחנו זוכים לסצינה מוצלחת במיוחד של סיסקו עם או’ברייאן. סיסקו המטורלל הפך להיות מין דיקטטור של רפובליקת בננות שמסתגר בחדר ועסוק בהרכבת משהו הזוי שנראה כמו שעון, אבל כשאו’ברייאן רומז שאולי כדאי לסגת טקטית מהתחנה, סיסקו צורח וצווח שיביאו לו פייזר ואו’ברייאן צריך להרגיע אותו.הקליימקס ממשיך באותה הרוח. אודו מצליח לאתר לבסוף את האיש היחיד שיכול לעזור לו – באשיר, שאמנם גם כן נגוע אבל קצת מניפולציות של אודו עוזרות לו להתפקס על הטכנובאבל שדרוש כדי לעשות גירוש רוחות למה שזה לא יהיה שמשגע את אנשי הצוות (כדורי אנרגיה טלפתיים עם זכרונות של תרבות שהרסה את עצמה – נכון שזה היה יותר טוב לפני שאמרתי במפורש על מה מדובר?). בינתיים ההפיכה של קירה מתחילה ויש אקשן ומכות ואו’ברייאן שמעיף סטירת מחץ לדקס שמנסה להזעיק את קירה (לגמרי חומר ל-GIF-ים מונפשים), אבל אודו מצליח להשתלט על הכל ועם עוד כמה מניפולציות גורם לכולם להתרכז במקום אחד שבו אפשר לעשות גירוש שדים אפקטיבי, וכל הפרשיה מסתיימת בלי נפגעים בנפש. עוד דמיון ל-Babel: המחלה פוגעת בכל הדמויות המרכזיות חוץ מאודו וקווארק; באשיר עולה על הפתרון אבל צריך עזרה כדי להשלים את תהליך הריפוי.לסיום אנחנו רואים את קירה מתנצלת בפני סיסקו, שרומז לה באופן מעודן שהמרד הנוכחי עבר לה בשלום, אבל הבא… ואז ממשיך לבהות בהערצה בשעון המוזר שהוא בנה. סיום מוצלח.כפי שאמרתי בהתחלה, פרק כזה קם ונופל על השחקנים. העלילה תבניתית לגמרי, והם הצליחו להרוס אותה עוד יותר על ידי כך שהם שוב חשפו מוקדם מדי מה משתבש (והם עושים את זה שוב, ושוב, ושוב – מישהו היה צריך לשבת לשיחה ארוכה עם הכותבים), אבל ממילא הפואנטה בפרקים כאלו היא לקחת את הדמויות, להקצין אותן קצת ולהשתעשע מהתוצאות, וכולם עושים עבודה מצויינת. סיסקו גונב את ההצגה בקלות עם הטירוף השעוני והתקפי הזעם שלו, אבל גם קירה, או’ברייאן ובאשיר מצויינים; בפרט באשיר מצליח לא להיות ילד כאפות, למרות שהתככנות שלו עדיין מרגישה מגוחכת לחלוטין (להבדיל, נאמר, מאו’ברייאן שמרגיש כמו טיפוס מסוכן באמת, או מקירה שמרגישה כמו כוח חסר מעצורים שקריטי להשתלט עליו). לדקס יש עבודה קלה יותר, יחסית; קצת חבל שלא עשו איתה משהו אחר (ומעניין למה עשו אותה ככה).אה, ומה נסגר עם הולריאנים, אתם שואלים? מי זוכר! בוודאי שהפרק לא.",
        "url": "/ds9//S01/E18/Dramatis_Personae"
      }
      ,
    
      "s01-e19-duet": {
        "title": "עונה 1 פרק 19 – Duet",
        "content": "וואו. כמעט בלי ויכוח, הפרק הטוב ביותר בעונה עד כה. אז זה מה שהם יכולים לעשות כשהם סוף סוף כותבים תסריט כמו שצריך. כשהתחלתי לראות את הסדרה פחדתי שהעימות הבאג’ורי-קרדסי יהיה הדבר הכי חד צדדי בעולם – הבאג’ורים הטובים מול הקרדסים הרעים – והפרק הזה השקיט את החששות שלי סופית.לתחנה מגיעה חללית עם המבקר השבועי – במקרה הזה, מישהו שחולה במקגאפיניזם נדיר במיוחד. כמה נדיר? נדיר עד כדי כך שהחולים היחידים במחלה הם אלו שהתמזל מזלם להיות בגולאג קרדסי מסויים על באג’ור בזמן הכיבוש כשמשהו התפוצץ שם. החולה שכח את התרופות בבית, ולכן משגרים אותו הישר למרפאה, וקירה, שהייתה בין חברי המחתרת ששיחררו את המחנה, ממהרת למרפאה כדי לברך את הניצול. ואז היא מגיעה ומגלה שמדובר בקרדסי. הופס! תפסנו את איוואן האיום!איוואן מנסה לברוח אבל אודו תופס אותו, והתקרית הדיפלומטית מתחילה. סיסקו מוצא את עצמו בלחץ מכל הכיוונים – הבאג’ורים רוצים דם, הקרדסים תובעים שישחררו את איוואן תכף ומייד, איוואן טוען שלא היו דברים מעולם, וקירה דורשת לחקור את הכל בעצמה אישית. סיסקו, בצעד חריג למדי, מאפשר לה לעשות את זה (למרות שברור שאודו עדיף בתור החוקר).קשה להגיד שהשקרים של איוואן מציבים אתגר גדול במיוחד – מהר מאוד מתברר שאיוואן הוא מישהו בשם מריצה שבהחלט היה בגולאג, ואז הוא עצמו נשבר ומתוודה שהיה שם – אבל כמובן, רק מילאנו פקודות. הוא טוען שהוא היה פקיד עם כישורי תיוק מופלאים ובכלל לא ראה שום דבר ממה שהנאצים עוללו בחוץ. אולי פה ושם צעקה, אבל זהו. ומי שמתו? נו, זה בגלל מלחמות של הבאג’ורים בינם ובין עצמם. ותאונות. אבל מעשי רצח ואונס המוניים? מי שמע על זה? זה הכל היה שמועות שהפיץ בכוונה הבוס הגדול של המחנה, גול-משהו (לא נגיד אייכמן).אפילו קירה חייבת להודות שיש כאן בעיה. אי אפשר למסור פקיד שלא היה מעורב ישירות בזועות של המחנה בתור השעיר לעזאזל היחיד שיש לבאג’ורים מכל התקופה הזו. היא מסכימה שאם יתברר שהוא אכן מי שהוא טוען שהוא יש לשחרר אותו (קצת חריג מבחינתה, אבל בהחלט סביר לאור התפתחות הדמות שלה בפרק). ואז החבר’ה בודקים את התמונה היחידה של הפקיד מימי הגולאג העליזים (בסצינה שכוללת הגדלת תמונה ואז שיפור רזולוציה שלה – פעם זה היה מד”ב ונראה לנו מגוחך, אבל כבר יש אלגוריתמים שעושים את זה! כל כך מגניב!) ומתברר פתאום שאופס – הפקיד זה מישהו שאף אחד לא מכיר, אבל האסיר שיש להם – זה גול-משהו בכבודו ובעצמו! ג’קפוט!בשלב הזה אני כצופה כבר מתעצבן על החור המגוחך בתסריט שעד כה הפריע לי אבל לא יותר מדי – הרי אין שום סיכוי שבעולם שהקצב הגדול מהגולאג ישתגר מרצונו לתוך תחנת חלל עם השפעה באג’ורית, ועוד כשיש לו סימן זיהוי כל כך ברור כמו המחלה שלו, ועוד לא יסתיר את המחלה הזו אלא יפמפם אותה. אלא שלשם שינוי, התסריט חשב על הדברים הללו ושום דבר פה הוא לא מקרי. כמובן, זה לא הכי מפתיע בעולם; אבל יש משהו נחמד בסדרה שבה התרגלת לתסריט צפוי ושבלוני לגמרי כשהיא מתאמצת קצת מעבר לכך.כשקירה הולכת להתעמת עם גרינג הוא מסיר את כל המסכות ומתחיל להשתולל עם נאומים נאציים חוצבי להבות וארוכים עד שהתחלתי לפחד שקירה תירה בו בו במקום. בפרט הוא לועג למחתרת שקירה הייתה חברה בה, כאילו היו יתושים חסרי חשיבות.קירה הולכת להתנחם אצל אודו מהפגיעה החמורה הזו באגו, אבל אודו מתחיל לחשוד. מאיפה הגבלס הזה יודע מי זו קירה, אם היא הייתה באמת חברת מחתרת חסרת חשיבות? וברגע שאודו מתחיל לחשוד, אני מרגיש שוב טוב – הפעם לא היה להם חוסר בתסריט אלא די ברור שיש לנו כאן עסק עם מישהו שרצה להיתפס, והדברים אינם פשוטים כפי שנראה לנו. ואכן, הקרדסים מודיעים לאודו שהקצב מהגולאג האמיתי מת לפני כמה שנים טובות ונקבר בקרדסיה לעיני חצי כוכב בערך. אז מי זה הפסיכי הזה שיש על התחנה ועכשיו נושא נאומי תורת גזע? מה המניעים שלו?קירה עוד מתקשה להאמין בהתחלה לכך שהם לא תפסו את היטלר, אבל באשיר (לא ילד כאפות הפעם!) מנפץ לה את התקוות סופית כשמתברר שהימלר עבר ניתוח קוסמטי לפני כמה שנים – עושה רושם שהכל היה מתוכנן מראש. אז מי הקרדסי הזה, לעזאזל? ובכן, ככל הנראה זה כן מריצה, הפקיד.בסצינה הטובה ביותר בעונה כולה עד כה, קירה הולכת להתעמת עם מריצה פעם אחרונה. הוא ממשיך לנסות ולתת את ההצגה של הקצב הגדול והנאצי, אבל כשקירה מפצפצת את השקרים שלו (ואת כל התקוות שלה להשיג צדק כלשהו עבור הבאג’ורים) הוא בסופו של דבר נשבר וחוזר להיות הפקיד הקטן והמסכן שפוחד מדי מכדי לעשות משהו ולא יכול לשנות כלום כשכל הזוועות מתרחשות לו מול העיניים. והדבר היחיד שהוא יכול לעשות, שנים לאחר מכן, הוא להקריב את עצמו כדי שהבאג’ורים יקבלו את משפט הראווה שלהם והקרדסים ייאלצו להתמודד עם פשעי המלחמה שהם עוללו. ולצורך כך, הוא אומר, המוות שלו הוא הכרחי.קירה אומרת שזה בסך הכל יהיה רצח נוסף, ושמספיק אנשים טובים כבר מתו והיא לא מוכנה להרוג עוד אחד (אפקטיבי במיוחד אחרי שבמהלך הפרק נרמז שהיא הרגה גם אזרחים קרדסיים כחלק מפעולות ההתנגדות).התסריט לא מתאפק ובוחר בכל זאת לסיים במלודרמה ולא באנטי-קליימקס הזה – כשקירה מלווה את מריצה (שלא באמת יודע מה לעשות עם עצמו עכשיו) חזרה לספינה שלו, אחד הבאג’ורים הזועמים שעל התחנה שולף סכין ומחסל את מריצה חיש קל (שוב פעם אודו וסידורי האבטחה המגוחכים שלו?). קירה ההמומה לא מבינה למה למען השם הבאג’ורי עשה את זה, הרי מריצה לא היה היטלר אחרי ככלות הכל!הבאג’ורי אומר שמריצה היה קרדסי, וזו סיבה מספיק טובה. וקירה אומרת שלא, זו לא.אפשר לבוא לפרק בכמה טענות – בפרט הוא משולל הומור כמעט לחלוטין ויש בו רק עלילה אחת וכמעט ואין בו קווארק (או או’ברייאן) והמלודרמה בו גועשת – אבל כשאני רואה את הסדרה אני ממילא פתוח יותר לדברים הללו, ועלי הפרק הזה פשוט עבד. הדבר היחיד שמפריע לי – חורי תסריט זועקים – לא באמת היה קיים הפעם, והדמות של מריצה עבדה טוב. בכל הנוגע לעימות הבאג’ורי-קרדסי הסדרה עושה עבודה טובה בינתיים. נקווה שלא יקלקלו בהמשך.וחוץ מזה, מריצה מזכיר את ה-Yamok Sauce הידוע לשמצה מ-Progress!",
        "url": "/ds9//S01/E19/Duet"
      }
      ,
    
      "s01-e20-in-the-hands-of-the-prophets": {
        "title": "עונה 1 פרק 20 – In the Hands of the Prophets",
        "content": "פרק סיום עונה טוב, עם בחירת נושא טובה, למרות שכזו שמעידה קצת על הפיזור של העונה הזו (אבל על כך – בסיכום העונה שיבוא בנפרד).הפרק מתחיל בצורה הכי תמימה שרק אפשר – או’ברייאן אוכל סוכרייה על מקל עם אשתו קייקו, ומדבר על העוזרת החדשה והמוכשרת (והיפה, כמובן) שלו, שאותה ראינו לשניה וחצי גם בפרק הקודם. אותן שניה וחצי בפרק הקודם היו חסרות תוכן לגמרי ולא היה ברור בשביל מה הן היו שם, ועכשיו גם כן מזכירים את העוזרת? חשוד, חשוד. כתמיד, התסריטים של DS9 לא באמת יודעים מה זה עידון, למרות שהם מנסים.אבל לא סביר שהפרק האחרון בעונה יעסוק בבוגדנויות של איש ישר כמו סרגל כמו או’ברייאן, כן? אז מייד אנחנו קופצים לשיעור בבית הספר של קייקו, שכנראה נזכרה רק עכשיו (שבעה חודשים אחרי תחילת הסדרה) לדבר על חור התולעת. ובתזמון ממוזל שכזה באמצע השיעור נכנסת פנימה אשת דת באג’ורית בכירה ומזדעזעת מכך שמדברים על אסגרד כאילו זה סתם מקום שהוא פלא מדעי ועם יישויות תבוניות רבות עוצמה שמסוגלת לראות את כל העתיד והעבר בבת אחת. חילול הקודש! וקייקו לא ממש מנסה לנקוט בגישת Why not both אלא מתווכחת. עם אשת דת. מתכון לפיצוץ.רגע, אז ככה העונה הולכת להסתיים? לא עם איזה קרב גדול נגד פולשים מחור התולעת (אני בטוח שזה עוד יקרה), ולא עם איזה קרב גדול נגד הקרדסים (אני בטוח שזה עוד יקרה) ובלי אף ביקור של בורג (לא יקרה, נכון? תודה לאל) או השתוללות של Q או, לא יודע – תקרית דיפלומטית עם הרומלאנים? ארצות הברית במאה ה-19? קליפ-שואו שמתרחש בראש של רייקר? וואו, היו ל-TNG סופי עונה גרועים לפעמים.אני די מרוצה שהם מסיימים את העונה ככה. ראשית, זו סגירת מעגל נחמדה עם הפרק הפותח, שאל ההשלכות שלו על הבאג’ורים לא ממש התייחסו עד כה, ובפרט לא אל מעמד הנביא החדש של סיסקו והדילמה שזה גורם לכלל הבאג’ורים (שמצד אחד סוגדים לחור התולעת ולכן רואים בסיסקו בעל מעמד מיוחד, ומצד שני לא ממש סובלים את הפדרציה). שנית, זה נחמד שהאויב הגדול של סוף העונה הוא דווקא הבאג’ורים עצמם; זה לא אויב שאפשר סתם לפצפץ אותו ולשכוח מזה.אבל אי אפשר רק ויכוחים תיאולוגיים, ולכן או’ברייאן מגלה שהוא איבד את המהשמומברג שלו איפה שהוא. אבל או’ברייאן? לאבד? את המהשמומברג? זה שבאמצעותו אפשר לעקוף כל מנגנון הגנה בתחנה ומשום מה אי אפשר לבטל אותו מרחוק? לא ייתכן! אז או’ברייאן (והעוזרת הצעירה המוכשרת והיפה שלו, כמובן) מתחילים בחיפושים.בינתיים, הויכוחים על עניין בית הספר נמשכים וקירה – באופן מאכזב למדי, מצדדת בטורקמדה הבאג’ורית (שבפועל נקראת ודק ווין). טוב, זה לא מפתיע במיוחד – כבר ראינו ב-Battle Lines את גודל ייראת הכבוד שיש לקירה כלפי אנשי הדת הבאג’ורים, אבל קאי אופקה הייתה מתונה וחביבה וטובת לב, ואנחנו רואים שטורקמדה היא לא בדיוק כזו ושבעצם לא הכל מושלם בדת הבאג’ורית. ומה בכלל ההיררכייה פה? אה, טוב ששאלתם: קאי זה כמו אפיפיור ו”ודק” זה כנראה כמו ארכיבישוף. או משהו. למה, למה מעצבים את זה על פי הנצרות? לא יכלתם לעשות משהו יותר מעניין? בכל מקרה, מאז שקאי אופקה הסתלקה לה נוצר חלל שלתוכו צריך לבחור את הקאי החדשה (או החדש, גם לגברים מותר) וטורקמדה היא אחת המועמדות, אבל לא חזקה במיוחד. אה, אז פרובוקציה למטרות צבירת כוח? בהחלט ייתכן. אז למה קירה טיפשה ועדיין מצדדת בה? איך היא קונה את הרטוריקה הזו?קירה אומרת שאם קייקו מתעקשת להמשיך ללמד דברי כפירה בבית הספר שלה אולי צריך שני בתי ספר. סיסקו עונה לזה שזה בלתי אפשרי – אם הם יתחילו להפריד בין האינטרסים של הפדרציה והבאג’ורים… ולזה קירה עונה שהרבה מהאינטרסים של הפדרציה והבאג’ורים הם אכן נפרדים. אאוץ’. לא השגנו הרבה בשבעה החודשים האחרונים, מה?סיסקו מציע ללמד את הפילוסופיה/דת הבאג’ורית יחד עם מה שקייקו כבר מלמדת (לגיטימי; DS9 היא בכל זאת תחנה באג’ורית ומתבקש שהם ידעו על הבאג’ורים והאמונות שלהם). קירה טוענת שלא ילך, כי קייקו מלמדת פילוסופיה שונה לגמרי. קייקו זועמת וטוענת שהיא לא מלמדת שום פילוסופיה אלא מדע טהור, וקירה עונה שמדע “טהור” בלי שום הקשר הוא פילוסופיה! טוב, חברים, מספיק עם ויכוח הפייסבוק הזה, אני חושב שהבהרתם את הנקודה.בינתיים, במהלך חיפושיו אחרי המהשמומברג האבוד, או’ברייאן (והעוזרת המוכשרת, הצעירה והיפה שלו( מוצאים באיזו תעלת פלזמה שרידים של משהו שנראה כמו המהשמומברג, ושל עוזר אחר (לא מוכשר ולא יפה, לפחות לא במצב הצבירה הנוכחי שלו) של או’ברייאן שלא ברור מה לעזאזל הוא עשה שם. אה, תעלומה! כרגע זה נראה כמו תאונה, אבל האמנם? כשאו’ברייאן מעלה ספקות כאלו בקרב אנשי הצוות, אודו מייד קופץ על ההזדמנות כמוצא שלל רב ומתחיל בחקירה.האווירה בתחנה מתחילה להתעכר סביב עניין בית הספר ואין אינדיקציה טובה לכך ממוכר הסוכריות על מקל שמסרב למכור לאו’ברייאן, מה שמרגיז את או’ברייאן מספיק כדי לבצע בו תפיסת צווארון זועמת. כן, כן, תגידו שהוא מגן על כבודה של אשתו, אני טוען שזה בגלל שנמנעה ממנו מנת הסוכר היומית שלו. אחר כך יש לנו עימות פומבי בין קייקו ובין טורקמדה שכמובן לא נגמר טוב. מישהו פה רוצה פיצוץ.כדי למנוע פיצוץ, סיסקו ממהר לבאג’ור כדי לפגוש את ראש הפלג הדתי הבאג’ורי המתון, שככל הנראה הולך להתמנות לקאי הבא – ודק בריל. חייבים להודות שבאג’ור נראית פנטסטי בתור מקום שהושחת עד היסוד על ידי הקרדסים, אבל נעזוב את זה.בריל אמנם סימפטי לסיסקו, אבל לא שש לעזור לו כרגע ורומז לו בעדינות שעדיף לחכות עם הבעות תמיכה פומביות בפדרציה עד שהוא יהיה קאי. למקרה שזה לא היה ברור לנו עד כה, עכשיו אנחנו רואים שהמערכת הדתית הבאג’ורית נגועה בפוליטיקה מזוהמת בדיוק כמו כולם. אחחח, קאי אופקה הסוותה את זה כל כך טוב.בינתיים אנשי הצוות דנים על גורלו של העוזר ז”ל של או’ברייאן. על בסיס גילויים אלו ואחרים עושה רושם שהוא בכלל לא מת בתאונה אלא נורה עם פייזר, ולא בתוך תעלה זו או אחרת אלא בתוך אחד ההאנגרים של המעבורות. מה הוא עשה שם בארבע לפנות בוקר? “Apparently, he was getting murdered”. אחח, אודו אודו, אתה הדבר הכי טוב בסדרה הזו.או’ברייאן ממשיך להסתובב עם העוזרת הצעירה והיפה והמוכשרת שלו לכל מקום ואנחנו זוכים לעוד סצינת מתח מיני שלהם שגורמת לו למלמל לעצמו “On your toes, O’brien”. אלוהים אדירים! לא רק אשתו קוראת לו או’ברייאן, גם הוא עצמו קורא לעצמו ככה!עוד לא היה לנו קווארק בפרק, ולכן אודו הולך לפאב ומדסקס עניינים עם קווארק בחיפוש אחר הרוצח. הוא לא מעלה כלום בחכה פרט לעוד שלל ציטוטים משעשעים. למשל:                                                            QUARK:                You were looking for me? Don't tell me. There's a Bajoran convention on the station I didn't know about? Thanks, Odo. I need to call in more dabo girls                                                                             ODO:                It's not a convention. They're from an orthodox spiritual order coming to support Vedek Winn's efforts to keep the Bajoran children out of school.                                                                             QUARK:                Orthodox? In that case, I'll need twice as many dabo girls. These spiritual types love those dabo girls.                                וגם:                                                            ODO:                What do you know about the murder of Ensign Aquino?                                                                             QUARK:                You wound me. All the years together. I thought you knew me. Odo, I am not a killer.                                                                             ODO:                No, but most of your friends are.                                                                             QUARK:                True, and I would gladly sell one of them to you if I could.                                אבל לכל שעשוע יש סוף ואודו הולך לדבר עם או’ברייאן, ואחרי שהם מחליפים שתי מילים בית הספר של קייקו מתפוצץ. פיצוץ!וואו, רגע ראשון של דפיקות לב בכל הסדרה, דומני. לא שפחדתי שיקרה משהו לקייקו (מהר מאוד מתברר שבית הספר היה ריק), ועדיין, לזה לא ציפיתי וגם לא לצורה שבה הפיצוץ הגיע בלי הודעה מוקדמת.טורקמדה מגיעה להריסות בית הספר ויש לה את החוצפה לומר ש”The prophets have been kind today”, מה שגורם לסיסקו להתפוצץ עליה סופית ולהאשים אותה בפיצוץ. אחרי ויכוח קצר טורקמדה מאשימה של סיסקו בכך שהוא והפדרציה שלו רוצים להשמיד את הבאג’ורים. זה מוביל את סיסקו לנאום נאום מפוצץ על אחווה ושלום בין גלקטיים, או לפחות על זה שהבאג’ורים שעובדים על התחנה מכירים את הפדרציה ומבינים שהיא לא האויב. זה נאום שהיה מתאים רק בסוף העונה ואפילו לא רגע אחד קודם.ואז התסריטאים מפשלים. בגדול. העוזרת של או’ברייאן נשארת לעמוד אחרי הנאום ונותנת בטורקמדה מבט רב משמעות. זה בפני עצמו היה יותר מדי, אבל אחר כך יש לנו סצינה עם שתיהן לבד שבה העוזרת נחשפת במפורש בתור המשרתת הנינג’ה של טורקמדה ונרמז לנו שהיא הולכת לחסל מישהו בקרוב. וזה, רבותי, הצעד התסריטאי המטומטם ביותר בעונה כולה.אני לא מבין מה הלך כאן. כלומר, לפחות שלושה אנשים בעלי אחריות עברו על החלק הזה של הפרק – התסריטאי, הבמאי והעורך. אפילו אם זה כבר צולם, זה עדיין יכל להישאר על רצפת חדר העריכה. אלו 50 שניות שבהן יכלנו לשמוע את אודו וקווארק מחליפים עוד חידודים, ובמקום זה הם מתעקשים להרוס את מה שהייתה אמורה להיות ההפתעה הגדולה של הפרק – כל כך גדולה, שניסו (באופן גמלוני) לבנות אותה כבר מהפרק הקודם. למען הנביאים! כאלו תגליות צריך לחשוף ברגע הקליימקס של הפרק ולא שניה אחת לפני כן!טוב, סליחה, אבל מי המטרה של המתנקשת שלנו? באופן לא מפתיע, הפיצוץ בבית הספר גורם לודק בליל לעבור לתמיכה מוצהרת בסיסקו ולבוא לתחנה כדי לנאום נאומים. או’ברייאן מצליח להבין ברגע האחרון מי עומדת מאחורי הרצח של העוזר (שגילה אותה כשהיא ניסתה להכין לעצמה דרך מילוט עבור ההתנקשות המתוכננת) ומה התעלולים הנוכחיים שלה, הוא מזהיר את סיסקו, והלה, במקום לסלק את בליל מייד מהבמה באמצע הנאום שלו מעדיף לבהות באימה בקהל, לזהות את המתנקשת ברגע האחרון, לצרוח “לאאאאאאא” ולקפוץ עליה בהילוך איטי (בתמונה). היא מחטיאה, סיסקו עוצר אותה והכל בא על מקומו בשלום – פרט כמובן לעובדה המצערת שטורקמדה, שעמדה מאחורי הכל, יוצאת מהעניין בלי שריטה.קירה בדכאון כשהיא תופסת אילו תעלולים המנהיגה הדתית הנערצת שלה עשתה. פעם הכל היה כל כך פשוט – בני האדם נלחמו כדי לגרש את התלת-רגלים, ו… אה… סליחה, קירה נלחמה בביצות עם הבאג’ורים כדי לגרש את הקרדסים, והנה פתאום הבאג’ורים בשלטון וכל הגועל שלהם מתחיל לצאת החוצה, וקירה תקועה על תחנת חלל בהנהגת הפדרציה, שומרת על חור תולעת לרביע אחר של הגלקסיה… אבל היא אומרת לסיסקו שהוא צדק בנאום שלו, ושהפדרציה היא לא השטן. העונה נגמרת בנימה אופטימית מהוססת.בסך הכל פרק מוצלח, למעט העובדה שהתסריטאים שוב טרחו להרוס כל שביב של הפתעה אפשרית בו על ידי חשיפה לא מוצדקת של הקלפים שלהם. כאמור, אהבתי את העובדה שהם סיימו את העונה בפרק שבו האויב הוא לא בדיוק מישהו מבחוץ (אם כי אולי היה יותר נחמד אם האויב היה ממש מבפנים, ולא היה דמוני כל כך) ואהבתי את סגירת המעגל.בפעם הבאה: פוסט סיכום של העונה כולה!",
        "url": "/ds9//S01/E20/In_the_Hands_of_the_Prophets"
      }
      ,
    
      "s01-summary": {
        "title": "עונה 1 – סיכום",
        "content": "אז מה היה לנו?חור תולעת. טרוריסטים באג’ורים. רצח מסתורי. מחלה מסתורית שכמעט הורסת את התחנה. חייזרים עם תרבות טיפשית מרביע גאמה. Q עושה שטויות. דילמות משפטיות.רוצח מסתורי. חייזרים עם תרבות טיפשית מרביע גאמה. תככים פרנגיים. אודו מחפש את עצמו. חייזרים עם תרבות טיפשית מרביע גאמה. באג’ורים עם תרבות טיפשית מבאג’ור. באג’ורים עם תרבות לא טיפשית מבאג’ור. חייזרים מסתוריים (מרביע גאמה) שכמעט הורסים את התחנה. אודו מחפש את עצמו. מחלה מסתורית שכמעט הורסת את התחנה. עימות קרדסי-באג’ורי, אבל עם טוויסט. טרוריסטים באגו’רים!לא רע, בתור התחלה.ההשוואה המתבקשת של העונה הראשונה של DS9 היא לעונות הראשונות של שתי סדרות רלוונטיות אחרות – סדרת האם TNG, והסדרה המתחרה, B5. בהשוואה לסדרת האם, DS9 עומדת בכבוד, אבל זו לא חוכמה – העונה הראשונה של TNG הייתה איומה ונוראה ברובה, בגלל תסריטים מטופשים להחריד וילד מעצבן אחד. גם ל-DS9 היו לא מעט תסריטים מטופשים, וגם בפרקים הטובים לתסריטאים הייתה נטייה בלתי נסבלת לחשוף את הקלפים שלהם ללא שום הצדקה ולהרוס כל מתח או הפתעה שהם בנו; אבל כמות הפרקים הטובים הייתה גדולה משמעותית יותר.גם בהשוואה ל-B5 הסדרה יוצאת די טוב – העונה הראשונה של B5 פשוט צולעת. אלא של-B5 יש תירוץ – כבר בעונה הזו עושים עבודת הכנה לקראת העלילה האמיתית של הסדרה, שרק נרמזת בחלק מהפרקים, וכשהיא סוף סוף מגיעה אל היעד שלה בעונות שלוש וארבע, זה היה שווה את זה. ב-DS9 עד כה אפילו לא נרמז על עלילה ראשית. למעשה, העונה די הפתיעה אותי בחוסר הרצון שלה אפילו לנסות ולטפח עלילה ראשית.כמעט כל פרק הסתיים בפתרון די מלא של הקונפליקט שהיה בו. ברוב המקרים מלכתחילה לא היה בקונפליקט הזה משהו שאפשר לפתח הלאה, ומרבית הפרקים היו בנויים במסגרת “האורח שבא היום והמהומה התורנית שהוא מביא איתו”. בואו נראה אילו קווי עלילה מרכזיים יותר כן יש לנו ומה קורה איתם.ראשית, חור התולעת ורביע גאמה עצמם אמורים להיות דבר מרכזי בסדרה, וכרגע לא עושים איתם שום דבר! היו לנו כמה פרקים עם תרבויות מגוחכות מעבר לחור התולעת ושום דבר רציני. אני כבר יודע שצפוי משהו רציני בהמשך (נא לא לספיילר לי יותר מכך!) אבל בינתיים אין לזה אפילו רמז. חור התולעת הוא בקלות הדבר המבוזבז ביותר בעונה הזו.קו העלילה השני הוא העימות הבאג’ורי-קרדסי שבוודאי טרם נגמר, ונראה שהוא מחכה להזדמנות להתפוצץ. בעונה הזו הוא נשמר על אש קטנה יחסית.פרט לכך אני לא רואה שום קו עלילה מרכזי מלבד אלו שהם מבוססי דמויות. קו העלילה של סיסקו סובב – כך נדמה לפחות – סביב חור התולעת והמעמד שלו בקרב הבאג’ורים. אצל קירה זה העימות הבאג’ורי-קרדסי. אצל אודו זה המוצא המסתורי שלו, שבו נגענו בערך בפרק אחד העונה. אצל קווארק ראינו רק שברירים של הבטחה למשהו מעניין עם הפרנגים, בתנאי שהסדרה תנסה לקחת את זה הלאה. שאר הדמויות – או’ברייאן, דקס ובאשיר, ואף מילה על הילדון – לא באמת עושות רושם של משהו גדול שקורה איתן, אף לא פוטנציאלית.בקיצור, הסדרה התניעה את עצמה יפה, אבל אני מקווה שבעונה החדשה היא גם תתחיל ללכת למקומות חדשים, ש… לא, אני אתאפק! בלי משחק המילים הזה כאן!מבחינת דמויות, אודו לוקח בקלות את התואר של הדמות המוצלחת ביותר בסדרה עד כה, וקווארק לוקח בקלות בתור האתנחתא הקומית הפרנגית – מושג שנראה מובן מאליו בזכותו, אבל בעצם לא מובן מאליו בכלל, הרי ב-TNG הפרנגים הפכו למגוחכים מדי אפילו בתור אתנחתא קומית ומיעטו להשתמש בהם, ואילו קווארק מצליח להיות הפרנגי הראשון שהוא ממש מוצלח.קצת לא הוגן לתת את המקום הראשון לאודו כי יש לו במובן מסויים את התפקיד שבו הזכייה הכי מתבקשת – המשבצת של ספוק ודאטה. אבל אודו לא באמת דומה להם – תשוו למשל בין ההערצה והסקרנות המתמדת של דאטה ביחס לאנושות אל מול התהיות המהולות בבוז שבהן אודו מסתכל עליה – והוא משוחק בצורה מצויינת, כך שהוא זוכה בזכות ולא בחסד. וחוץ מזה, לדאטה הייתה תחרות קשה עם פיקארד, וחייבים להודות שסיסקו פשוט לא באותה ליגה (בינתיים?)קירה ואו’ברייאן זוכים בתואר “דמויות מוצלחות, תנו להן עוד דברים מגניבים!”. ג’ייק סיסקו זוכה בתואר “אתה לא גרוע כמו ווסלי קרשר אז נסלח לך”. מה שמשאיר אותנו עם שתי הבעיות של העונה – באשיר ודקס.דקס זה קל. זו דמות מצויינת, בפוטנציה, שבקושי רב עשו איתה דברים העונה ואפילו בפרק שסבב סביבה היא הייתה מאוד פסיבית. כמו שאי שם לקראת אמצע העונה קירה נשכחה ואז פתאום התעוררו, נזכרו בה ונתנו לה כמה פרקים מצויינים, כך כדאי שהסדרה תתעורר ביחס לדקס.באשיר, לעומת זאת, היה ילד כאפות במשך חלק ארוך מדי מהעונה עד שבלתי אפשרי לקחת אותו ברצינות. אם הם רוצים להציל את הדמות הזו הם צריכים להתחיל לשנות אותו, ומהר. אין משהו רע בדמויות מעצבנות, אם יש לנו הערכה כלשהי אליהן – אבל קשה להגיד שבאשיר זוכה לה. הוא מתחיל להיראות כמו הגרסה הקצת יותר בוגרת של ווסלי. אבל נו טוב, עוד לא אבדה תקוותנו.מבחינת דמויות משנה יש לי אכזבה עמוקה – היו הרבה דמויות משנה, אבל כמעט כולן צצו לרגע ונעלמו, כך שכמעט אין על מה לדבר. רק נוג הפרנגי נשאר קבוע והיה די מוצלח, למעט האמת.לסיום, בהשראת סקירות סוף השנה של דורון פישלר בעין הדג, רשימת רגעים זכורים מהעונה (לאו דווקא הטובים ביותר, פשוט כאלו שאהבתי). תמונות בהמשך.                        15. זה כמו... בייסבול!         (Emissary)                                    14. או'ברייאן יסדר         (Dramatis personae)                                    13. אההההה! שפכו עלי את אודו!         (The Storyteller)                                    12. מצוות תשליך         (Dramatis personae)                                    11. אתה צריך חליפה חדשה         (Past Prologue)                                    10. קומנדר קווארק         (Babel)                                    9. אתה לא מוכן למכור לי סוכריה?!         (In the Hands of the Prophets)                                    8. יש לנו נאגוס חדש!         (The Nagus)                                    7. הפרק הזה משעמם. אני אהיה בחדר שלי!         (Dramatis personae)                                    6. \"מה זה?\", \"השיער שלי\"         (The Forsaken)                                    5. בונה השעונים         (Dramatis personae)                                    4. אלו לא סתם Stem bolts! אלו Self-sealing stem bolts!         (Progress)                                    3. Burning Down the House         (Progress)                                    2. אודו נותן חיוך ראשון         (Vortex)                                    1. הקצב חוזר להיות פקיד         (Duet)                ",
        "url": "/ds9//S01/Summary"
      }
      ,
    
      "s02-e01-the-homecoming": {
        "title": "עונה 2 פרק 1 - The Homecoming",
        "content": "טוב לחזור.כדי לעזור לנו לזכור למה אנחנו אוהבים את הסדרה העונה השניה מתחילה מייד עם דיאלוג אודו-קווארק, כשלשם שינוי קווארק הוא זה שידו על העליונה – הדרך הטובה ביותר של קווארק לשגע את אודו היא פשוט לעזור לו לתפוס מבריחים. אבל קווארק פה רק כדי להתניע את הפרק – חיש קל הוא מקבל מקגאפין באג’ורי שהגיע מכוכב כלשהו בקרדסיה ומראה אותו לקירה (גם כן במסגרת תעלול עשיית השלום?) וקירה מייד מזהה שמדובר על מקגאפין באג’ורי של גיבור נערץ כלשהו שנעדר בקרב ונחשב כמת. אז הא! הוא אצל הקרדסים, מה? והחצופים הללו טוענים שהם כבר שיחררו את כל הבאג’ורים מזמן! זה בוודאי מזמין מתקפת קומנדו של אדם אחד על כוכב לכת שלם כדי לשחרר אותו!החלק בפרק שמוקדש לנסיון של קירה לשכנע את סיסקו לאפשר לה לצאת למשימה הזו הוא מגוחך למדי. האינטרס של סיסקו להסכים למשימה הוא המצב בקרב ההנהגה הבאג’ורית שהולך ומחמיר – קבוצת טרוריסטים-בפוטנציה שקוראת לעצמה “המעגל” קוראת להעיף מבאג’ור את כל הלא באג’ורים, ועושה רושם שהכהן הדגול שסיסקו קפץ כדי להציל בפרק סיום העונה שעברה לא ממש עוזר (הוא לא מוזכר). להביא גיבור נערץ כלשהו בוודאי יפתור את העניינים מייד, נכון?הנאיביות הזו מאפיינת גם את מבצע החילוץ המתוכנן, שכולל צוות מובחר המכיל את קירה (טרוריסטית זוטרה לשעבר עם הכשרה מפוקפקת) ואת או’ברייאן (מה הקשר? ממתי או’ברייאן המהנדס הוא איש קומנדו נועז?). יש כל מני שאלות שצריך לשאול על המשימה הזו – איך הם משוכנעים שזו לא מלכודת; מה יהיו ההשלכות של כשלון על יחסי באג’ור-קרדסיה (וגם הצלחה, למרות שבמקרה של הצלחה הקרדסים עומדים בפני מבוכה דיפלמוטית – היי, רגע, דברים כאלו מעניינים אותם בכלל?); מה תוכנית החילוץ הנבונה ביותר, וכן הלאה. מסוג השאלות שצריך להעלות חבר הצוות הותיק, המנוסה והחכם ביותר על הסיפון – כלומר, דקס. דקס אכן באה לדבר עם סיסקו אבל לא מעלה שום ספקות, סתם דוחפת אותו להסכים לתוכנית הפסיכית של קירה. אפשר לרשום עוד פספוס עם הדמות של דקס.אחרי שלב התכנון מגיע שלב החילוץ, שמסתכם ב”בואו נגרום להם להכניס אותנו במרמה ואז נירה בכל מה שזז”. מסתבר שהקרדסים לא בכושר כי זה עובד והם מצליחים להימלט עם הגיבור ושלל באג’ורים נוספים. הקרדסים אכן מובכים דיפלומטית ומביעים התנצלות רשמית על כך שפתאום התגלה אצלם גולאג. מצויין, הכל טוב ואפשר לסגור פרק בנאלי ושבלוני וטיפשי?הו, לא. כי בכל זאת יש לסדרה הזו עוקץ, וכל הסיפור עד כה היה רק ההקדמה (שלקחה בערך שני שליש פרק). הבעיה היא שהגיבור לא נראה, איך נאמר, גיבורי במיוחד, ולא כל כך אוהב את המהומה שיש סביבו. אז כן, הוא שמח שבאג’ור חופשיה, אבל מנסה לברוח מהתחנה בהזדמנות הראשונה ולהתפלח לספינה שהולכת להיעלם מעבר לחור התולעת. כשסיסקו מתחקר אותו הוא מספר בפשטות שמעשי הגבורה שלו מסתכמים בלירות בקרדסי בתחתונים שזה עתה יצא מאמבטיה באיזה אגם. התמזל מזלו והקרדסי היה פושע מלחמה לא קטן, והשמועות התחילו לרוץ ולפני שהגיבור הבין מי ומה הוא מצא את עצמו בתפקיד הקדוש הנערץ.סיסקו עומד כאן בפני דילמה קשה, אבל הוא בכלל לא מהסס – הוא דוחק בגיבור להישאר ולקבל את המעמד שלו, כי לפעמים אגדות (אגדות במובן של Legends) חשובות יותר מהמציאות. אלו מילים יפות שלא מסתירות את האמת הפשוטה – סיסקו משחק כאן בבני אדם בנסיון להשיג רווח פוליטי. אז נכון שהכוונות שלו טובות ושהמעגל נראים כמו אסון בהתהוות, ועדיין – סיסקו לוקח בן אדם לא קשור וזורק אותו לקלחת מתוך תקווה שזה איכשהו ישפר את הטעם של התבשיל. אין לו תוכנית פעולה אמיתית – הוא סתם מקווה שיקרה משהו טוב.ובכן, משהו בהחלט קורה. למרות ההערכה שיש לבאג’ורים כלפי תעלול הקומנדו של קירה, הם מודעים לכך שבפועל זו הייתה הכרזת מלחמה נגד קרדסיה, שלמרבה המזל קרדסיה סירבה לה. אז באופן בלתי מפתיע לחלוטין, הבאג’ורים מחליטים לתפוס שתי ציפורים במכה אחת – הם ממנים את הגיבור לתפקיד הבאג’ורי התורן בתחנה, במקום קירה שעומדת להיות מוחזרת לבאג’ור. אחחח, אם רק הייתם יכולים לראות את הפרצוף של קירה כשהיא שומעת את זה! (בתמונה) רגע, אתם יכולים!אם כן, עושה רושם שהעונה הולכת לכיוון פתיחה סוערת שזו הייתה רק ההקדמה שלה. כמובן, DS9 היא בכל זאת סדרה ישנה ולכן טורחת לתת כיתוב של “המשך יבוא”; זה נראה לי קצת מוזר בימינו, עבור מה שהוא אפילו לא פרק סיום עונה, אבל שאלו יהיו הצרות שלנו.בחדשות אחרות, ג’ייק סיסקו מזמין באג’ורית לדייט והיא אפילו מסכימה, עד שאבא שלה נזכר שהוא גזען ששונא את מי שהם לא באג’ורים וג’ייק המסכן מוצא את עצמו קורבן של מהומת הלאומנות הנוכחית. אני יודע שאני אמור לא לסבול את ג’ייק אבל תת העלילה הקצרצרה הזו (ובפרט הדיאלוג של ג’ייק בהתחלה עם פאפא סיסקו שכלשונו של ג’ייק, “עדיין לא מוכן” לנהל עם ג’ייק את שיחת ה”אז התחלת לצאת עם בחורות”) דווקא הייתה חביבה למדי. אלוהים, אני כנראה זקן.",
        "url": "/ds9//S02/E01/The_Homecoming"
      }
      ,
    
      "s02-e02-the-circle": {
        "title": "עונה 2 פרק 2 - The Circle",
        "content": "ניגשים ישר לאקשן. הפרק מתחיל עם שיחה בין סיסקו ובין פוליטיקאי באג’ורי נאלח – אותו אחד שהודיע באופן אישי לקירה שהיא מתעופפת בסוף הפרק הקודם, וכנראה עומד מאחורי כל זה בעצמו. סיסקו לא מצליח להושיע את קירה מהגלות שנגזרת עליה ומנסה להכניס לפוליטיקאי עלבונות במסווה של ביטוי מונפץ על “רוח חמה נושבת ממיניקוי” – איכשהו, העדפתי את בבילון 5 עם האלוזיות ההיסטוריות שבאמת הייתה להן משמעות.מייד אחר כך מגיעה סצינה שבה קירה נמצאת בחדרה ואורזת דברים לקראת ההסתלקות, ואז מגיע אודו כדי לשכנע אותה להישאר. ואז מגיעה דקס כדי להגיד לה שלום. ואז מגיע באשיר כדי להיות ילד הכאפות שלהם. ואז מגיע או’ברייאן כדי לעמוד ולהיראות מופתע. ואז מגיע קווארק כדי לתת מתנה (בתמונה). ובכל הזמן הזה כולם מדברים ורבים ומתווכחים. פנדמוניום שלם. הסצינה הזו הייתה פשוט תענוג לצפיה – אולי הדבר הכי מוצלח שראיתי עד כה בסדרה כולה. דבר אחד שמעניין לשים לב אליו הוא ש-DS9 היא עדיין בבירור סדרה ישנה – למרות הכאוס המאורגן של הסצינה, הדמויות עדיין מחכות כל אחת לתורה כדי לדבר. בימינו זה לא היה קורה.הכאוס המאורגן נגמר כשלחדר נכנס המבוגר האחראי – ודק בלייל, אותו אפיפיור-לעתיד שכמעט התפצפץ בסוף העונה שעברה בעקבות מזימה של ודק ווין הפונדמנטליסטית המתחרה שלו, ומזמין את קירה להצטרף לבינתיים למנזר שלו. הממ. כאן אני כבר מתחיל לחשוד.אנחנו קופצים קצת קדימה בזמן, אל קירה-במנזר שנראית ומתנהגת כמו מריה של צלילי המוזיקה. לא ייתכן שעבר יותר מדי זמן, אבל ודק בלייל מחליט שהגיע הזמן להעביר אותה לשלב הבא של הקדושה – טיפול בסמי הזיות. אצל הבאג’ורים זה מתבטא בחשיפה למקגאפין-שהוא-הולודק-בקופסה מהפרק הראשון של הסדרה, זה שגרם לסיסקו לחיות מחדש את הפגישה שלו עם אשתו. ההזייה של קירה גרועה עוד יותר, למקרה שתהיתם. היא מתחילה בכך שהמון באג’ורים שמובל על ידי ודק ווין צורח ועולב על קירה, ומסתיימת ב… משהו… חצי אירוטי עם ודק בלייל. אוי ווי. אני לא אתפלא אם הקריפ טכנובלבל את המקגאפין לשם כך. ואחר כך הוא מתחקר את קירה אם הוא צץ לה בחזיון ואמר שהיא הופיעה בשלו. קריפ!בינתיים, אקשן בתחנה. קווארק ממשיך במסורת של להיות המודיע של אודו, ומודיע לו על גח”כ (גזע חייזרי כלשהו) שמספק נשקים לטרוריסטים הבאג’ורים של ה”מעגל”. קווארק המסכן בלחץ שאוטוטו יש הפיכה באג’ורית וכדאי לכולם לברוח כמה שיותר מהר; אודו נאלץ למנות אותו לסגן השריף כדי להכריח אותו להישאר ולחקור (ליתר דיוק – הבחירה של קווארק היא בין סגנות ובין כלא). סיסקו מנצל את המידע הזה כדי לנסות להידחף אל מנהיגי הצבא הבאג’ורי ולהתערב להם בתוכניות ההגנה נגד המורדים – ואם אתם חושבים שהוא מתחיל לחרוג מהסמכות שלו, אתם לא לבד.במקביל, אודו הופך לעכברוש החביב על כולנו ומתחבא בספינה של הגח”כים כדי לראות מי מביא להם את הנשקים שאחר כך הולכים אל הבאג’ורים. רוצים לנחש? זה יהיה קשה… מי יכולים לרצות מלחמת אזרחים באג’ורית? לא הקרדסים, הרי זה יהיה צפוי מדי לגלות ש… אה, רגע, כן הקרדסים? שיט.האמת, אי אפשר להכחיש שיש בזה הגיון. אמנם, הקרדסים הסתלקו עם הזנב בין הרגליים בתחילת הסדרה אחרי שהם הגיעו למסקנה שבאג’ור כבר לא משתלמת להם, אבל זה היה שתי שניות לפני שגילו שם את חור התולעת היציב היחיד בכל היקום. פלא שלפחות חלק מהם רוצים לחזור?ובינתיים אקשן על באג’ור: מישהו ממש רוצה לגרום לקירה לצאת מפוזת מריה שלה, ולכן “המעגל” מארגן חטיפה שלה – ומייד אחרי זה מנהיג ה”מעגל” חושב שזה יהיה רעיון טוב לחשוף את עצמו בפניה – שלא במפתיע, זה הפוליטיקאי הנאלח מתחילת הפרק. ואחרי כל זה, מה החוטפים רוצים? אה, לרכל על סיסקו ומה הולך להיות הצעד הבא שלו. חברים, לא אמין!עכשיו, בואו ונחשוב – מה צריך לעשות כדי להפוך את הפרק לעוד יותר לא אמין? אה, יש לי! בואו נעשה עוד מבצע הצלה נועז על ידי אנשים שבבירור אינם מוכשרים לכך, כמו בפרק הקודם! וכדי שיהיה ממש לא אמין, בואו נגרום לסיסקו עצמו להשתתף בזה! יחד עם באשיר, שהוא לוחם קומנדו ידוע וממש לא צריך אותו בשביל לטפל בפצועים!כפי שאתם מבינים, סיקוונס החילוץ של קירה הוא לא מנקודות החוזק של הפרק, והעובדה שעם כוח החילוץ הגיעו שני Redshirts (לפחות לא בחולצות אדומות) שכנראה התפגרו להם, בעוד שגם באשיר חוטף ירייה וזה לא ממש מזיז לו – ובכן, זה משהו שלא אמור לקרות באמצע שנות התשעים. עצוב, עצוב (אבל הכי עצוב הוא שבכל משחק יריות בימינו השחקן משתתף במבצעי חילוץ יותר מתוחכמים ומאתגרים ממה שהלך שם).חזרה לבאג’ור, הפוליטיקאי הנאלח לא מתרגש יותר מדי מכך שקירה הסתלקה – עושה רושם שהוא כבר בשלבים האחרונים של ביצוע תוכנית ההשתלטות שלו, וחסר לו רק דבר אחד – לגיטימציה דתית. המממ, אם רק הייתה אשת דת פודמנטליסטית מופרעת שתתמוך בו, בתמורה להבטחות שונות ומשונות… וכך אנחנו נאלצים לראות אותו מתחבק עם ודק ווין החביבה על כולנו.…וחזרה לתחנה. ספינות קרב באג’וריות מתחילות להתקרב אל התחנה כדי לעשות אנחנו יודעים בדיוק מה. סיסקו פונה לאדמירלות בשאלת קיטבג מה קורה עכשיו, ובאופן לא מפתיע כשהם מבינים את המצב הם מחליטים שכל התערבות באיך שהילידים הורגים את עצמם זו הפרה של ה-Prime directive, ולכן אין ברירה מלבד הבאת צי של הפדרציה כדי שישמור על תחנת החלל וחור התולעת, שהוא אחד המשאבים החשובים ביותר שבהישג ידה של הפדרציה… אה, שניה, לא, הוא פשוט אומר לסיסקו לברוח עם הזנב בין הרגליים כל עוד נפשו בו. חברים, ב-TNG האדמירלות הוצגה שוב ושוב כעוסקת בעיקר בשמירה על האינטרסים שלה, וה-Prime directive הוצג בתור פילוסופיית חיים שכולם שם חשבו שהיא קצת נאיבית והפרו אותה פה ושם, ופיקארד המסכן ייצג את עיקר הנסיונות לשמור עליה; כאן פתאום האדמירלות מצייתת ל-Prime directive באופן עיוור למרות שזה בבירור לא מהלך חכם מבחינה אסטרטגית? המממ. וזה גם זורק את סיסקו ישירות לתפקיד של זה שהולך להפר את החוקים.ואיך הוא יעשה את זה? ובכן, שביתה איטלקית: צריך לפנות את התחנה, אבל פינוי מלא של התחנה יהיה איטי, ובינתיים הספינות יגיעו, ויהיה אקשן. אבל מתי יהיה אקשן? רק בפרק הבא. מסתבר שאנחנו בסדרה של שלושה פרקים! כזה דבר לא היה בכל תולדות מסע בין כוכבים!",
        "url": "/ds9//S02/E02/The_Circle"
      }
      ,
    
      "s02-e03-the-siege": {
        "title": "עונה 2 פרק 3 - The Siege",
        "content": "כצפוי, קו העלילה הבומבסטי התגלה כגדול על הסדרה, והסיום שלו הוא חלש ומאכזב. לא נורא, נסיון יפה.השליש הראשון של הפרק עוסק בהכנות של DS9 לקבל את המבקרים הבאג’ורים – נאום מוטיבציה מלא פאתוס של סיסקו, ופינוי המוני של אזרחים, ותעלולי ספסרות של קווארק, שמוכן למכור את המקום של אחיו לכל המרבה במחיר (ובסופו של דבר, באופן מוצלח למדי, מוצא את עצמו תקוע על התחנה אחרי שאחיו מוכר את מקומו). בתמונה אפשר לראות את תגובתו הדיפלומטית והשקולה של סיסקו לתעלולים של קווארק.ומה התוכניות הגדולות של DS9 כדי להתמודד עם החלליות הפולשות ולעצור את ההפיכה שעומדת להתבצע על פני הכוכב? או, טוב ששאלתם. בתחנה עצמה משאירים כוח קומנדו נועז שמורכב מכולם חוץ מקירה ודקס, ומטרתו לעשות שכחו אותי בבית לכוח הפלישה (למה לתת לכוח הפלישה להיכנס בכלל – אין לי מושג). בינתיים קירה ודקס מסתלקות לאיזה ירח סמוך, שולפות מהנפטלין איזה רכב חלל מעופש ויוצאות למבצע קומנדו נועז על באג’ור, כשהמטרה שלהן היא להגיע בזמן לאולם המועצה ולתת להם מקגאפין. וזה פשוט מעצבן. אני שונא שימוש לא הולם כזה במקגאפינים.כי הרי מה יש לנו? במשך שני פרקים כבר נבנה מתח לקראת מלחמת אזרחים באג’ורית, אבל בעצם זה משהו שהתחיל עוד בעונה שעברה. אי אפשר להכחיש את הזרם הבדלני אצל הבאג’ורים או להתעלם ממנו, ועושה רושם שה”מעגל” כבר קנה לעצמו אחיזה בקרב מרבית הבאג’ורים. אז מקגאפין אחד יצליח לפתור את כל הבעיות? לא אמין.במקרה הנוכחי המקגאפין הוא ה”הוכחה” שאודו מצא לכך שאת הנשק ל”מעגל” סיפקו הקרדסים (בעקיפין). אף אחד לא חושד שאנשי ה”מעגל” עבדו עם הקרדסים מרצונם; כל הבעיה כאן היא, אם כך, בעובדה שפתאום כולם מבינים שמהומה אצלם היא אינטרס קרדסי מובהק. אבל אנשי ה”מעגל” כבר יודעים את זה, והתומכים שלהם יודעים את זה. אז איך בדיוק זה מה שהולך לעצור את ההפיכה באמצע? אלוהים יודע, אבל זה כמובן בדיוק מה שקורה. פתרון מלאכותי וגרוע במיוחד, לטעמי.הביצוע של שני קווי העלילה גם כן לא משהו. הסצינות של דקס וקירה בחללית המצ’וקמקת מוצלחות, וסוף סוף רואים את דקס עושה דברים מעניינים (ונבהלת מעכבישים! הייתי מאשים את הסדרה בשוביניזם אלמלא קירה צחקה עליה ואמרה שהם נהגו לאכול אותם). אבל סצינות ה”שכחו אותי בבית” ב-DS9 הן פשוט בזבוז זמן. באופן די עגום, הפרק הזה שודר במקור כחצי שנה אחרי Starship Mine של TNG, שיש בו התרחשות דומה ועושה את זה הרבה הרבה יותר טוב (אבל קצת לא חוכמה להשוות את העונה השניה של DS9 לעונה השישית – הטובה ביותר – של TNG).ואז מגיע הסוף המטופש. זוכרים את גיבור המלחמה ההוא שהתחיל את הכל? זה שקירה יצאה להציל בפרק הראשון, וסיסקו קיווה שיפתור את המשבר הפוליטי בבאג’ור ויאחד את העם? כן, אז כנראה שהמפיקים הגיעו למסקנה שבעצם אין ממש מה לעשות איתו, אז הורגים אותו בסוף בצורה הקלישאית הסטנדרטית – כל האויבים כבר נכנעו, חוץ מאחד שפתאום שולף נשק ומנסה לירות בכולם, אז הגיבור קופץ מול הנשק. משום מה כשסיסקו עשה את זה בסוף העונה שעברה הוא לא חטף יריה קטלנית.זה מרגיז, כי מרגישים איך שהם פשוט נפטרו מדמות שהם לא ידעו מה לעשות איתה בהמשך, אחרי שהם כבר נתנו לה יותר מדי חשיבות (תיאורטית; בפועל הדמות הזו לא עושה כמעט כלום). זה אקורד סיום צורם במיוחד לפרק שגם כך היה חלש. חבל. נו טוב, לפחות סילקנו מהמערכת את כל קו העלילה הזו ואולי בפרקים הבאים נתחיל להתעסק עם דברים חדשים לגמרי.",
        "url": "/ds9//S02/E03/The_Siege"
      }
      ,
    
      "s02-e04-invasive-procedures": {
        "title": "עונה 2 פרק 4 – Invasive Procedures",
        "content": "היה זה לילה חשוך וסוער…לא, ברצינות, יש איזו סערת טכנובאבל וכתוצאה מכך מפנים את התחנה שוב, זה הפרק השני ברציפות. ומה קורה כשיש תחנה שמפנים אותה? כמובן, מתחיל משחק חתול ועכבר בין צוות התחנה שנשאר ובין כוחות הרוע שמנסים להשתלט עליה. רק שכאן כוחות הרוע מצליחים להשתלט על התחנה בשיא הקלות, לכלוא את אודו באיזו קופסה, להגיע לחדר הפיקוד ולהשתלט על סיסקו, קירה, או’ברייאן, באשיר ודקס בשיא הקלות. ומה עם קווארק, תשאלו? ובכן… ייתכן… שהוא קצת עזר לרעים להשתלט על התחנה. בטעות, בטעות! הוא חשב שהוא סתם עוזר למבריחים או משהו. בכל מקרה, עכשיו הוא באותו הבוץ כמו כולם.טוב, שמעו, זה לא מתפתח טוב. בקושי עשר דקות וכבר כל התחנה בידיהם? אחרי איך שבשבוע שעבר הצלחתם לעכב שתי ספינות מלאות חיילים באג’ורים במשך רוב הפרק? הפרק דורש סספונד אמונה רציני כדי שאוכל לקבל את זה שאפשר להשתלט על התחנה בכזו קלות. האם אני אמור להאמין שפינוי של התחנה לא כולל בכל זאת השארת צוות אבטחה כלשהו? או שהצוות לא מודע לכך ש”ספינה במצוקה” זה מסווה מצוין להשתלטות? האם להאמין שכולם חובבנים? ובכן, מכיוון שהמשך הפרק כל כך טוב אני מוכן לסלוח לסדרה בנקודה הזו – בלי השתלטות מהירה על התחנה, לא היה פרק.אוקיי, אז החבר’ה הרעים השתלטו על התחנה, אבל מה החבר’ה הרעים רוצים? אז יש לנו שני קלינגונים, אבל הם סתם שכירי חרב. ויש לנו מישהי מגזע לא ברור שנקראת מריל, ויש טריל שנקרא וורד. מה זה טריל? מישהו מאותו הגזע כמו דקס. או ליתר דיוק, מאותו גזע כמו ג’דזיה – דקס הוא הסימביונט, ואנחנו מבינים מהר מאוד שהדקויות הללו קריטיות כאן כי וורד הוא אחד מאותם אומללים שכל חייהם קיוו לקבל סימביונט אבל בשלב כלשהו דחו אותם. מסתבר שרק אחד מכל עשרה טרילים זוכה לכבוד. אז וורד מחליט שהוא ה-90% והוא יקבל את הסימביונט צדק-ולא-צדקה שלו גם אם זה אומר לתלוש אותו מהטרילית הקרובה ביותר. באשיר מזכיר לכולם בעדינות שאחרי שטריל והסימביונט שלו השתלבו, להוציא את הסימביונט יהרוג את הטריל. וורד יודע את זה, כמובן, אבל טוען ש”אין לו ברירה”. למה? נו, כי מגיע לו. עם הגיון חד כתער כזה ברור שהם לא הולכים לשכנע אותו לרדת מהעניין. ולמה דווקא דקס? כי חור התולעת הוא המקום המושלם להימלט אליו אחרי שהתעלול בוצע.כדי להיות משכנע שכדאי לשתף איתו פעולה, וורד גם יורה על הדרך באו’ברייאן, שיהיה. כמובן שהוא לא הורג אותו, אבל זה מספיק כדי לשכנע את דקס ואת באשיר לשתף פעולה. דקס המסכנה מקריבה את עצמה מרצון, שוב (בדיוק כמו בפרק “דקס”), אבל עושה רושם שבאשיר – שהוא זה שייאלץ לעשות את הניתוח – מסכן עוד יותר. וכאן פתאום אני שם לב שבאשיר כבר לא ילד כאפות, וההתאהבות המגוחכת שלו בדקס מהעונה הראשונה פתאום הפכה לגורם בעל משמעות. למרבה המזל, התסריטאים החליטו להשאיר כל התייחסות מפורשת לזה בחוץ, ולתת לשחקן להבהיר לנו בעצמו כמה העסק הזה קשה לבאשיר. וכשהשחקן מצליח לעשות את זה אני מתחיל לחשוב שעוד יש תקווה לדמות של באשיר בהמשך.ותוך עשרים דקות בערך דקס בחוץ, ומוכנס אל תוך וורד. וגם אני, שיודע שזה הולך להיגמר בשלום, נכנס ללחץ. הם ביצעו את זה טוב! ממש לא ברור איך הולכים לצאת מהתסבוכת הזו!כמובן, לא הכל אבוד בשלב הזה. תיאורטית עוד אפשר לחלץ את דקס מתוך וורד ולהחזיר אותו אל ג’דזייה וכולם ישרדו את הפרוצדורה. אבל השעון מתקתק. למעשה, הנעלם המעניין כאן הוא הגורל של וורד – כלל לא ברור אם הוא הולך לשרוד את ההרפתקאה הזו או לא. לכן אם יש בעייתיות בפרק הזה, היא שהדמות של וורד לא יותר סימפטית. אם לפחות היו רומזים שאצל הטרילים, אלו שהם חסרי סימביונט (לפחות מאלו שניסו) הם בגדר מנודים חברתית, ולכן מצבו של וורד הוא נואש – אבל לא, הרושם שמתקבל הוא שפשוט מדובר על בכיין שבטוח שהכל מגיע לו.טוב, אז איך פותרים את הבעיה? פשוט מאוד – אם ז’אן לוק פיקארד היה מדבר את דרכו החוצה, סיסקו פשוט הולך מכות. הבעיה היא שאו’ברייאן לא כשיר לעזור לו, ובזמן שהוא הולך מכות עם קלינגון אחד קירה חוטפת על הראש ממריל, שמתגלה כקרטיסטית לא קטנה, וסיסקו מוצא את עצמו מול פייזר. אופס. עושה רושם שמכות לא הולכות לפתור את הבעיה הפעם. קווארק בינתיים בוהה בכל העניין בייאוש, וגם זוכה לאיומים מפורשים מקירה שאחרי שהסיפור נגמר, הוא מחוסל. טוב, שמעו, בצדק גמור.אם לא מכות, אז דיפלומטיה? סיסקו ושות’ מנסים לדברר את מריל ולברר למה היא עוזרת לפסיכי הבכיין. אז היא מספרת סיפור חיים קורע סטנדרטי שממנו וורד הציל אותה, ובבירור היא מאוהבת בו מעל הראש. אז איך אפשר יהיה להמיר אותה לצד האפל? ובזמן שהם מתעסקים בזה, וורד חוזר – והוא לגמרי אדם חדש. שנקרא לו “וורדקס” מעכשיו?ובינתיים – באשיר צורח על קלינגון שיעזור לו לשמור את דקס בחיים. הו הו הו!ואז ג’דזייה מתעוררת, וזו באמת סצינה עוכרת שלווה. יחד עם דקס נעלמו הביטחון והשלווה, ונשארה בחורה צעירה ומבועתת. וזה מתחיל לגרום לי להרגשה מוזרה – עד כמה הנכונות המיידית של דקס להקריב את עצמה נבעה מגז’דיה, וכמה היא נבעה מדקס עצמו, שמבחינתו זה לא סוף העולם לעבור לגוף הבא? ובכלל, מבין מה שאנחנו מחבבים בג’דזייה דקס, כמה הוא ג’דזייה וכמה הוא דקס? תמיד חשבנו ששניהם זה מכלול אחד, אבל עכשיו אנחנו צריכים להתעמת עם ההבנה שזה לא בדיוק ככה. ולכן צריך לראות איך דקס מסתגל לסביבה החדשה שלו, והפרק בתזמון מדויק עובר בדיוק אל זה.סיסקו ממשיך את נסיונות הדיפלומטיה שלו – הפעם, על ידי פניה אל הדקס שבתוך וורדקס. הוא מדבר איתו כמו עם חבר ותיק ולא כמו עם הטריל המטורלל שרוצח את קצינת המדע שלו – והמראה הזה נראה מאוד לא נעים לכל מי שמסתכלים עליו מהצד – כולל קירה, כולל מריל וכולל הצופים. מצויין. אבל כמובן שסיסקו לא שכח עם מי הוא מדבר והוא מכניס פנימה לדיון את גילוי חור התולעת – הזכרון החזק ביותר של דקס מג’דזייה, ומאלץ את דקס להתעמת ישירות עם העניין הזה. ודקס, מסתבר, באופן די מחריד, די בסדר עם זה – הוא אשכרה אומר “היא תמשיך לחיות בי”.שמעו שמעו, הסימביונטים הללו עושים רושם לא כל כך מוצלח, פתאום. עד כדי כך לא אכפת לכם מהנשא הקודם שלכם? מצד שני, כמה ממה שאנחנו שומעים פה הוא באמת דקס, וכמה הוא וורד? ובכן, גם אל זה סיסקו מגיע. הוא תובע מוורדקס להחזיר את הסימביונט; וורדקס מזכיר לו שזה עלול לסכן את הסימביונט ושואל אם הוא באמת מוכן לזה; וסיסקו מוכן לזה. אבל דקס, מסתבר, לא. וסיסקו עונה שאם כך, הוא לא הדקס שהוא הכיר. אוי ווי. עושה רושם שהסימביונט באמת לא שווה יותר מדי אם הוא לא נמצא אצל נשא מתאים.ההתחבטויות הללו מעניינות, אבל כבר ברור שגם ככה העסק לא הולך להיפתר, אז קווארק יוזם אקשן וקופץ על אחד מהקלינגונים. מה שכמובן לא משיג כלום חוץ מ”פציעה” שלו באוזן שמובילה אותו למרפאה. ובאשיר אמנם נזקק לרמיזות עדינות מקווארק, אבל בסופו של דבר מנצל את ההסחה כדי להרדים את השומר הקלינגוני שלו. ואז קווארק משתמש בכישורי הפורץ שלו כדי לשחרר את אודו מהקופסה שבתוכה הוא כלוא (בתמונה). אקשן!הדיפלמוטיה של סיסקו סוף סוף נושאת פרי ואחרי שוורדקס כבר מתחפף כדי להתעופף לו דרך חור התולעת, הוא מצליח לשכנע את מריל סוף סוף לתמוך בו – כדי להציל את וורד, שאחרי ההתמרה לוורדקס בכלל לא דומה לעצמו (נו, למה ציפית?) ועושה רושם שהולך לזנוח אותה לאנחות. מכאן יש עוד טיפה אקשן, ואודו מצליח לנתק לוורדקס את דרך המילוט, אבל ברור שהעימות הסופי חייב להיות בין וורדקס וסיסקו.אז יש לנו Showdown עם פייזרים לשניהם. וורדקס טוען שסיסקו לא יעז לירות בו – גם על הלם, זה עשוי לסכן את דקס. סיסקו חוזר על כך שאם וורדקס בורח, ג’דזייה תמות. וורדקס עונה שדקס יוסיף לחיות, ומה זה החיים של בחורה אחת למול 8 דורות של ידע? אוקיי, רגע, די, אני חייב לדעת – זה דקס אומר, או וורד אומר? או השילוב? או מה? נראה שסיסקו נותן לוורדקס לעבור, אבל לא. בנסיון להפוך אותו ל-Badass נותנים לו לומר “וורד, אל תקרא לי בנג’מין”, והוא מפגיז אותו בפייזר.אוף, הוא קרא לו וורד. ולא דקס. אם הוא היה קורא לו “דקס” זה היה כל כך הרבה יותר אפקטיבי!מכאן הכל בא על מקומו בשלום – הניתוח ההופכי עובר בהצלחה, וורד חוזר להיות הוא עצמו, ודקס חוזרת לעצמה… אה, לא, רגע. הסימביונט לא הולך לשכוח את וורד. הוא הולך להיות עכשיו חלק ממנו, ומג’דזייה דקס, לנצח.אוף, זה היה פרק טוב. לא מושלם, אבל מהטובים ביותר מכל הפרקים שהיו עד כה. שוב אנחנו רואים שטרילים הם ספקי נושאים מצויינים לפרקים שעומדים בפני עצמם. ושוב התפקיד של דקס עצמה בפרק הזה היה זניח יחסית – לא באשמתה, כמובן. אני חושב שהכוכב האמיתי של הפרק הוא באשיר, ונקווה שלא יחזירו אותו למעמד של ילד כאפות בהמשך.רגע, רגע, רגע, לא שכחנו משהו? מה עם הקטע הזה שבו קווארק אפשר לארבעה אנשים להשתלט על תחנת חלל בעלת חשיבות אסטרטגית? מישהו באמת חשב שאם הוא עזר לתקן את המעוות אז כולם יסלחו לו וישכחו את העניין? רגע, ברצינות? זה באמת מה שאתם הולכים לעשות? ברצינות? אאוץ’. גם בפרק בוגר-יותר-אפל-יותר שכזה, אני עדיין נאלץ להיזכר עד כמה הסדרה הזו מקובעת בנוסחאות של הזמנים ההם.",
        "url": "/ds9//S02/E04/Invasive_Procedures"
      }
      ,
    
      "s02-e05-cardassians": {
        "title": "עונה 2 פרק 5 – Cardassians",
        "content": "אז, האם גם הקרדסים אוהבים את ילדיהם?אנחנו מתחילים עם אורח רצוי מהעונה שעברה – גארק, ה”חייט” התמים (ובפועל המרגל-שלא-ברור-עבור-מי-הוא-עובד?) שהוא הקרדסי היחיד בתחנה. בעונה שעברה הוא הקריפ את באשיר; מאז באשיר פיתח כבר עמוד שדרה ולא נבהל ממנו אלא יושב איתו לשיחות חולין. אלא שהשיחה נקטעת כשלפאב נכנס מחזה מוזר ביותר – ילד קרדסי בלבוש באג’ורי, עם “אבא” באג’ורי. גארק הופך מחייט קרדסי לפדובר, מניח יד על הזאטוט ואומר לאב ש”לא יכלתי שלא לשים לב איזה בחור יפה יש לך כאן”. הילד עושה את מה שכל אדם שפוי במצבו היה עושה – תופס לגארק את היד ונושך בכל הכוח. האח למלחמה בפדובר!טוב, נו, בעולם האוטופי המוזר של DS9, הנשיכה הזו אמורה ללמד אותנו שיש משהו מאוד מוזר עם הילד. כלומר, מעבר לכך שמדובר על קרדסי שמגודל על ידי באג’ורים. קירה אומרת שקרוב לודאי שמדובר על יתום קרדסי שהושאר על באג’ור כשהקרדסים נמלטו, אבל לפני שאנשי התחנה מספיקים ללבן את העניין בינם ובין עצמם סיסקו מקבל תשדורת מגאל דוקאט – הנודניק שניהל את התחנה לפני הפדרציה, וכבר עלה לכולם על העצבים בכל מני פרקים בעונה הראשונה. דוקאט כבר שמע איכשהו על הנשיכה, ובאופן כללי לא מרוצה מהקונספט של “יתומי מלחמה קרדסיים נטושים” – לדבריו, זו חרפה מכיוון שהילדים הללו מגודלים על ידי הבאג’ורים לשנוא את הגזע שלהם עצמם. והנשיכה של גארק מוכיחה את זה.שמעו, יש משהו בדבריו. הפרק אוטומטית מעלה לדיון את השאלה המעניינת – עד כמה תנאי הגידול של ילדים קרדסיים שכאלו הם נורמליים? מה תהיה ההשפעה של הסביבה הבאג’ורית עליהם? זה כמובן מזכיר גם את וורף מ-TNG, אלא שוורף התאים לחזון האוטופיסטי של TNG: מצד אחד, הוא היה מתורבת ומוסרי כמו בן אדם (שהרי בני האדם תמיד הוצגו כתרבותיים בהנגדה לקלינגונים הברבריים – מי אמר גזענות ולא קיבל?), ומצד שני הוא לא פיתח שנאה למורשת הברברית שלו ושמר על אספקטים שלה באדיקות.משהו אומר לי שזה לא הולך לקרות עם הילד הזה.סיסקו ובאשיר מנהלים שיחה קצרה עם האבא, שמאוששת את החשד שהאב הוא שונא קרדסים מושבע, וכך הוא גידל את הילד. מבחינתם, הילד הוא כלל לא קרדסי יותר; זה טוב ויפה, אבל האם כל מי שרואה את הילד יחשוב כך? אחרי שבאשיר מתחקר איזה מישהו בפאב שלכאורה מכיר את המשפחה מתעורר חשד להתעללות רצינית יותר (כפי שההוא אומר, הילד הוא הדרך שלהם לנקום בכל הקרדסים).ההאשמות נגד האבא מספיק חמורות כדי שהתחנה תחליט להפריד את הילד מהאבא ולהעביר את הילד לחסותו של או’ברייאן. באמת? הבאג’ורים לא מקימים מהומה סביב הפרדת משפחות כאלו? מה הסמכות של DS9 בעניינים כאלו? ואיזה פשע הילד עולל (חוץ מנשיכת פדובר) שבגללו הוא צריך לסבול את או’ברייאן?אז מה היה לנו עד כה? יתומים נטושים, התעללות בילדים, גזענות… לא, אין סיכוי שהפרק ילך לכיוון של התעסקות רצינית בנושאים הללו, נכון? זו רק הקדמה למשהו אחר.באשיר מדבר על גארק על המצב ומזכיר את גאל דוקאט ומקווה שהמקרה של הילד הזה ישמש אותו כדי לפתור את בעיית יתומי המלחמה אחת ולתמיד. גארק רק שומע “גאל דוקאט” ונדלק, ומבהיר לבאשיר (בדרכו הסוקרטית של לשאול אינסוף שאלות סתומות) שגאל דוקאט הוא זה שהיה אחראי לפינוי באג’ור – ובפרט, נטישת היתומים – מלכתחילה, ושלא מדובר על טעות או שכחה כי קרדסים לא עושים דברים כאלו. צפוי למדי, כמובן, אבל עושה רושם שגארק מאוד לא מחבב את גאל דוקאט, וזה חדש.באשיר צבר מספיק עוז ותעוזה כדי שיתפרץ לשיחה של סיסקו ושות’ עם גאל דוקאט וישאל אותו ישירות על הנושא. כמובן שגאל דוקאט מתחמק ותולה את האשמה בהנהגה האזרחית של קרדסיה (באשיר תוהה בתגובה ממתי יש להנהגה האזרחית השפעה על ההנהגה הצבאית) – לי זה טיפה מזכיר את בבילון 5 (ההנהגות השונות של המינבארים). ההתפרצות הזו מובילה לאחד הדיאלוגים המוצלחים בסדרה עד כה, בין סיסקו ובאשיר:                                                            SISKO:                What exactly does he (Garak) think is going on?                                                                             BASHIR:                I'm not sure. He doesn't actually tell me what he really thinks. I sort of have to deduce it.                                                                             SISKO:                So, you deduced that Garak thinks Dukat is lying about something you're not sure of and you proceeded to interrupt my conversation to confront him about whatever that may be.                                                                             BASHIR:                I'm sorry, Commander. It just seemed an opportune -                                                                            SISKO:                Don't apologise. It's been the high point of my day. Don't do it again.                                באשיר עדיין ילד כאפות, אבל הוא סוף סוף ילד כאפות מוצלח.בינתיים, או’ברייאן המסכן נאלץ לשלם את המחיר של היותו דמות מ-TNG ולכן גזען פסיכי שונא קרדסים, ולהוציא את הכל בשיחה עם אשתו, אחרי שהוא נדהם לגלות שהנשכן הצעיר השתעשע עם הבת שלו. בלשונו, “Gentle was bred out of these Cardassians a long time ago”. אאוץ’. לקחת דמות סימפטית כמו או’ברייאן ולתת לה משפטים כאלו? יפה יפה. DS9 בהחלט מעיזה ללכת לאן שקודמותיה לא הלכו. אחר כך אנחנו זוכים לקצת קתרזיס כשאנחנו רואים איך או’ברייאן והילד שניהם נגעלים מאותם מאכלים קרדסיים ומנהלים שיחה קצת יותר עניינית. השורה התחתונה העגומה לא אופטימית – הילד שונא קרדסים עוד יותר מאו’ברייאן, מה שגורם לאו’ברייאן להירגע קצת.חזרה לעלילה – גאל דוקאט מספר לסיסקו שבירור שהם ערכו מעלה שהילד הוא בן של פוליטיקאי בולט כלשהו, שחשב שבנו נהרג במתקפת טרוריסטים. באשיר וגארק יוצאים לבית יתומים על באג’ור לערוך מסע בירורים משלהם, ומהר מאוד אנחנו רואים שהחייט הפשוט הוא האקר מחשבים מנוסה. ואז אנחנו זוכים לרגע קריפי שבו שלל זאטוטים קרדסים צובאים על גארק ובאשיר ושואלים אם הם באו לקחת אותם. מבאס!בדרך חזרה לתחנה באשיר תובע מגארק תשובות לגבי מה למען השם גארק עושה. כרגיל, גארק משחק איתו משחקים, אבל השורה התחתונה די ברורה – האבא-פוליטקאי היה אחד מהמנהיגים האזרחיים שהורו על פינוי באג’ור, מה שהופך אותו לאויב הפוליטי של גאל דוקאט, וכל מה שקורה כרגע הוא בבירור לא צירוף מקרים. אבל רגע, חשבתי שגאל דוקאט שיקר קודם כשאמר שהמנהיגים האזרחיים הורו על פינוי! אז עכשיו הוא דובר אמת אבל עדיין נשאר המנייק כי ככה? אהההה! התפוצץ לי המוח! אני שונא כשהתסריטאים מנסים לעשות עלילה מתוחכמת מדי עד לרמה שבה הם זורקים חלקים ממנה באמצע כי זה לא מסתדר עם מה שקורה בהמשך! הסדרה הזו הקדימה את לוסט בעשור!מכאן הפרק מתרסק. המפגש של אבא-ביולוגי-פוליטיקאי עם הילד הוא כמובן מלודרמה זולה. ומכאן הופכים את סיסקו לבורר שיחליט אם להחזיר את הילד לאבא-ביולוגי-פוליטיקאי או להשאיר אותו אצל אבא-מאמץ-מתעלל. תהליך הבוררות כל כך חשוב לגאל דוקאט (“הילדים! מה עם הילדים?!”) שהוא מגיע כדי להיות נוכח בו בעצמו. בינתיים באשיר וגארק ממשיכים לחקור את האופן שבו הילד הגיע לבית היתומים מלכתחילה ומגיעים לגילוי המרעיש והצפוי שגאל דוקאט עומד מאחורי כל הסיפור ועשה את זה באופן חובבני מספיק כדי שבאשיר וגארק יצליח לעלות על עקבותיו אחרי שמונה שנים. כאן האמינות נשברת סופית – בשביל לחטוף את הילד גאל דוקאט ביים התקפת טרור על הבית של האבא שגם הרגה את אשתו? אז עברנו מכאן לרצח של ממש! אבל הפרק בכלל לא מתייחס לזה (אם להודות על האמת האם מוזכרת רק במשפט אחד ולא ברור במאה אחוזים אם היא נהרגה בהתקפה או לא).בכלל, מה הולך כאן? גאל דוקאט ביצע את התעלול שלו עוד לפני שהאבא-פוליטיקאי החליט (או לא החליט?) על פינוי באג’ור תוך השארת היתומים, אז העובדה שהשארת היתומים הייתה נושא מרכזי בפרק בכלל לא קשורה לתעלול-על-הפוליטיקאי שאנחנו עוסקים בו עכשיו? ולמה הפוליטיקאי אומר שחשיפה של הפרשה תהרוס אותו פוליטית אם הילד אבד בהתקפת טרור וכולם חשבו שמת, גם בלי שיתגלה שדוקאט חטף אותו, מה שמוביל לתיקו פוליטי – דוקאט והפוליטיקאי לא יחשפו את הפרשה בכלל כי זה יפגע בשניהם. ואיך תיקו פוליטי כזה אפשרי בכלל, הרי החזרה של הבן של הפוליטיקאי תגרום לאנשים לשים לב, לא? בקיצור, יותר מדי מיש-מש עלילתי שהסדרה פשוט מתעלמת ממנו.גם על ההכרעה המוסרית בעניין הילד הסדרה פותרת לעצמה יותר מדי בקלות – מרגע שנחשף שהילד נחטף ונמסר לבאג’ורים, קל הרבה יותר לסיסקו לפסוק שצריך להחזיר אותו לאבא-פוליטיקאי-ביולוגי. קל מדי, לדעתי; הרי בעולם האמיתי היו משפטים סבוכים על עניינים כאלו, אבל עבור הסדרה זה תירוץ מספיק טוב. בקיצור, הפרק מעלה כמה סוגיות מוצלחות, אבל כושל לחלוטין בטיפול בהן. נשמע כמו פרק סטנדרטי של מסע בין כוכבים!זה לא אומר שלא כיף לראות את הסצינה שבה באשיר חושף את גאל דוקאט בזמן שגארק מחייך לו מהצד (בתמונה). אחחח, גארק, טוב שחזרת.",
        "url": "/ds9//S02/E05/Cardassians"
      }
      ,
    
      "s02-e06-melora": {
        "title": "עונה 2 פרק 6 – Melora",
        "content": "בעולם האוטופי של מסע בין כוכבים אין יותר מדי מקום לנכים ומוגבלים. אז היה לנו ב-TNG את ג’ורדי, אבל ברוב המוחץ של הזמן הוא פשוט היה “אדם רגיל עם משקפיים מגניבים וראייה יותר טובה משל אדם רגיל”. הפרק היחיד שהתעסק ברצינות בנכות היה Ethics, שבו וורף הופך למשותק בכל גופו בעקבות תאונה, וזה לא היה פרק טוב. הוא הציג את הנכות של וורף באופן סופר-שלילי והיה די ברור שהוא יחזור לעצמו בסוף הפרק.לכן פרק עם דמות נכה, בפרט דמות חד פעמית שאין לנו מושג מה יעלה בגורלה, הוא רעיון מצויין. ו-DS9 זכרו שהם סדרת מדע בדיוני ולכן יכולים לייצר סיטואציות לא מציאותיות שיבחנו את הנכות הזו באור חדש, ועושים את זה בפרק הזה בשתי דרכים שונות. מצויין! הרעיון מעולה, הכוונות מצויינות, והביצוע? ובכן, מלודרמה סטנדרטית, אבל לא נורא. אי אפשר לומר “מלודרמה” בלי לומר “מלורה” (OMG אני נשבע ששמתי לב לזה רק אחרי שכתבתי “מלודרמה”).מלורה היא קרטוגרפית שמוצבת לתחנה באופן זמני כדי לבצע שקר כלשהו ברביע גאמא. המלכוד הוא שהיא שייכת לגזע חייזרים שחי בעולם בעל כבידה נמוכה. מאוד. לגזע כזה (שעדיין נראה באופן חשוד כמו בני אדם – ביולוגים, כמה זה מופרך?) מן הסתם קשה מאוד להשתלב בעולם שבו יש כבידה מלאכותית בכל מקום, והדרך היחידה של מלורה להתנייד בתחנה היא באמצעות שלד חיצוני שמאפשר לה ללכת בקושי רב כמה צעדים, או כסא גלגלים סופר דופר משוכלל מלפני כמה מאות כי מי משתמש בכאלו היום.או’ברייאן ובאשיר הם אלו שמופקדים על ההכנות לביקור. עכשיו, או’ברייאן הוא איש משפחה למופת, אבל באשיר הוא רווק מושבע בעל כורחו, וקריפ לא קטן שמתוודה בפני או’ברייאן ודקס שהוא כבר סטילקר את כל הקבצים שלה ומרגיש כאילו הוא מכיר אותה שנים. פרט לכך, לקרטוגרפיות יש כידוע אפיל סקסי מיוחד במינו שכבר הפיל ברשתו אפילו את קפטן פיקארד (“Lessons”), אז מה יכול לקרות כאן חוץ מהתאהבות?אז החצי הראשון של הפרק הוא מלודרמה סטנדרטית שבה מלורה מתגלה כטיפוס העצמאי והקשוח שלא צריך טובות מאף אחד, ובאשיר (וגם קצת דקס) מקלף ממנה את שכבות ההגנה שלה אט אט וחושף את ה… נו, טוב, הבנתם. זה מזמן לנו סצינה מבדרת מאין כמותה של דייט במסעדה קלינגונית שבה מלורה צורחת בקלינגונית על בעל הבית, אז אין לי יותר מדי תלונות. הטוויסט שבגללו אנחנו בסיטואציה קצת שונה מהסטנדרטית הוא שמלורה אינה באמת נכה – כאשר היא במגורים הפרטיים שלה, עם כבידה מתאימה, היא מעופפת ומרקדת, וכמובן שרגע הקליימקס של הפרק הוא זה שבו היא ובאשיר מתעופפים יחד (סחתיין על ההשקעה באפקטים, DS9).את כל זה צריך להכניס לתוך דילמה כלשהי, אז הפרק משתמש באחת שמבוססת על קלישאה שחוקה נוספת – באשיר חושב שהוא יכול “לרפא” את מלורה על ידי איזה טכנובאבל סטנדרטי, וכמובן ששניה אחרי שהוא קורא את התיאוריה הוא כבר רץ לעשות על מלורה את הניסוי; לא שציפיתי מ-DS9 להציג בצורה מדויקת איך מחקר מדעי מתבצע, אבל זה כבר באמת מגוחך (אבל לא חורג ממה שבדרך כלל עשו בסדרות מד”ב בזמנים ההם, ואולי גם בימינו?) הניסוי מצליח ומלורה מסוגלת ללכת רוב הזמן עצמאית, אבל מהר מאוד היא מבינה שאם היא תמשיך עם הניסוי עד הסוף, היא תאבד את היכולת לשהות בכבידה “שלה” לאורך זמן ובפרט לא תוכל לחזור יותר לכוכב הלכת שלה. מה נגיד, דילמה לא פשוטה, והפרק לשם שינוי לא מנסה לפתור אותה בצורה מלאכותית או לחמוק מהכרעה – מלורה בוחרת בסוף להישאר “נכה” ולהפסיק את הניסוי. יפה יפה.הבשורה הטובה של הפרק היא שנראה שהשלימו את תהליך הפיכת באשיר לדמות נסבלת שאינה רק שק חבטות של שאר הדמויות. נקווה רק שימשיכו עם באשיר כמו שהוא עכשיו ולא יהפכו אותו לדמות מלוקקת ומעצבנת מדי לכיוון השני.הייתי רוצה לומר שזה נגמר כאן, אבל לרוע המזל יוצרי הפרק החליטו שבלי אקשן אי אפשר, ובלי לתת למלורה הזדמנות להפגין את “כישוריה” אי אפשר, ולכן החליטו לרקוח מצב חירום מטופש מאין כמותו שתופס את חלקו האחרון של הפרק. בתחילת הפרק מגיע אויב ותיק של קווארק לסגור איתו חשבון. בהמשך הפרק קווארק מתחנן לאודו לעזרה, וזוכה לחיוך-אודו מוצלח ביותר כאשר הוא אומר שהברנש איים לרצוח אותו. עד כאן, הכל בסדר, אבל עכשיו נכנס לתמונה מה שאני מכנה “גחמת התסריטאי”. התסריטאי רוצה ליצור מצב חירום שיערב את מלורה, ולכן הוא יגרום לאודו – שאמור, על פניו, להיות סופר-מקצוען – לפשל בצורה מחרידה. וזו לא הפעם הראשונה שגורמים לאודו לפשל בצורה מחרידה כדי לקדם את העלילה. זה מרגיז אותי גם ברמת הזלזול באינטליגנציה שלי, וגם ברמת הזלזול באודו שהוא אולי הדמות החביבה עלי בסדרה.אז איך אודו מפשל? פשוט מאוד. הוא יודע שהברנש שרוצה לרצוח את קווארק רציני. הוא גם יודע שכרגע אין מה לעשות נגדו. אז מה עושים? פוקחים עליו שבע עיניים; מוודאים שיש אנשי אבטחה שמופקדים על מעקב אחריו; בודקים שאין ברשותו נשק אסור; משתפים פעולה עם קווארק בנסיון לתפוס את הברנש על חם; משהו! תחת זאת אודו מעיף את קווארק לכל הרוחות, הלה מנסה לארגן איזו עסקה עם הברנש וצד שלישי, ואז הברנש מחליט לירות בצד השלישי (והנה יש לנו קורבן תמים של הפאשלות של אודו), לחטוף את קווארק, להיתקל בדרך בדקס ומלורה ולחטוף גם אותן אל ה-Runabout (איך מתרגמים את זה?) הקרובה ולנסות להימלט אל רביע גאמא. אה, והוא גם יורה במלורה על הדרך, כדי לעשות רושם.הסוף, כמובן, טוב. מסיבות של ממבו-ג’מבו לא ברור מלורה שורדת את היריה שאמורה הייתה להיות קטלנית (עושה רושם שבאשיר עם הניסויים שלו מצא גם משהו שמגן מפני פייזרים? משהו אומר לי שלא נשמע על התגלית המדהימה הזו יותר אי פעם), וכדי להכריע את החוטף האכזרי היא מנטרלת את כוח המשיכה ב-Runabout ובזמן שכולם מרחפים בייאוש, מכריעה אותו. כל הכבוד! הצלחתם לייצר סיטואציה קיצונית ונדירה שמפגינה את ה”יכולות” של מלורה! ועשיתם את זה אחרי שהיא כבר קיבלה את ההחלטה להפסיק את הניסוי של באשיר, אז בשביל מה? זה קצת כמו הבדיחה על כך שצריך לדעת את תורת החבורות כי אולי יום אחד יחטפו אותך טרוריסטים שישאלו מהי חבורת פישר-גרייס.אז כל האקט האחרון הזה של הפרק מביך ומוציא את אודו המסכן רע שלא באשמתו, אבל מכיוון שתמונת הסיום כוללת את מלורה, באשיר והמסעדן הקלינגוני שמנגן להם (ראו תמונה) אני מוכן לסלוח על זה.",
        "url": "/ds9//S02/E06/Melora"
      }
      ,
    
      "s02-e07-rules-of-acquisition": {
        "title": "עונה 2 פרק 7 - Rules of Acquisition",
        "content": "מה קורה כשזורקים פנימה התעסקות בעולם העשיר של הפרנגים בכלל וקווארק בפרט, את הנאגוס זק (מ-“The Nagus”) בהופעת אורח, חייזרים מרביע גאמה, רמז ראשון לדומיניון ומסר חברתי נוקב? ובכן, באופן לא ממש מפתיע, יוצא משהו לא מוצלח במיוחד.מתחילים עם ערב פוקר (“טונגו”) אצל הפרנגים. אצל הקצינים ב-TNG ערבי הפוקר תמיד היו מעודנים, מתוחכמים ואלגנטיים. אצל הפרנגים? סדום ועמורה וג’דזיה דקס, שמשום מה אוהבת את זה והחיזורים הגועליים של קווארק לא מפריעים לה. השיא הוא שיח שוביניסטי על תפקיד האישה בחברה הפרנגית. יש לנו כאן את הגזענות הסטנדרטית של מסע בין כוכבים – הפדרציה היא הו-כה-מתקדמת, בעוד שגזעים אחרים הם נחותים ועלובים, והפרנגים הם שק החבטות המרכזי. אני מבין למה הם עושים את זה – הם רוצים להעלות בפרק הזה את הנושא הפמיניסטי וחייבים דיכוי נשים – אבל הם משלמים על זה את מחיר הגזענות הרגילה של הסדרה, וזה מחיר כבד יותר לטעמי.עוד בתוכנית של ערב הפוקר – המלצר החדש של קווארק, פאל, מתגלה כנוכל ערמומי מאין כמותו, מציג לקווארק סמים מצמיאים בשביל הלקוחות, ומצטט את ה-Rules of Acquisition כאילו אין מחר. עושה רושם שלקווארק הולך להיות בן חסות חדש! היחיד שלא מתלהב, כמובן, הוא רום, האח הפחות-מוצלח של קווארק, שבוהה בהם (ראו תמונה). מכיוון שרום כבר ניסה לרצוח את קווארק עצמו בעבר, בפרק שבו זאק הנאגוס הגיע - די ברור איך הפרק הולך להתנהל.מדברים על הפרנגי! משחק הפוקר נקטע כשפתאום זאק מלך הפרנגים (מצלצל יותר טוב מ”נאגוס”, לא?) מגיע כדי להציע לקווארק הזדמנות שאפשר לסכם את כל המידע עליה כרגע ב”כסף, כסף, ועוד כסף”.יאיי, פרק פרנגים?הפרנגים הם דמויות קומיות ומגוחכות. זאק הוא הקצנה של כל מה שגועלי בפרנגים. אז כדי לחלוב את האפקט הקומי הזה, שמים את זאק בדיון עם סיסקו וקירה על מו”מ שהוא רוצה לקיים בתחנה עם גזע מרביע גאמה. סיסקו וקירה יודעים שהפרנגים הם רמאים בני רמאים והדבר האחרון שהם צריכים זה סכסוכים עם רביע גאמה. אז הם אומרים לזאק לעוף לכל הרוחות… לא, רגע, הם אשכרה מקשיבים להצעות השוחד שלו (לספק לבאג’ור מקגאפין חקלאי כלשהו). סיסקו מגדיל לעשות – בשלב כלשהו זאק מנסה להסתפק במכירת המקגאפין במחיר מופחת; סיסקו פחות או יותר אומר לו “תן במתנה או שאתה לא עושה עסקים פה”. הייתי שמח להגיד שגילינו כאן צד מושחת ואפל של קירה וסיסקו, אבל קרוב לודאי שההתנהגות הזו היא פשוט חלק מהאופי הקומי של הפרק, וגישת ה”פרנגים הם שק חבטות וחוקי המוסר והאתיקה הרגילים לא חלים על אנשי הפדרציה כשהם מתעסקים איתם”. עם כל הכבוד, אנחנו כבר בעונה השניה של סדרה שבה יש דמות קבועה פרנגית, והחרא הזה קצת נמאס עלי.טוב, אבל מה ההזדמנות העסקית שזאק מדבר עליה? על קווארק מוטלת המשימה לרכוש 10,000 יחידות של יין מקגאפין מגזע שנקרא ה”דוזי”. לא נשמע מסובך במיוחד, אז בשביל מה זאק צריך את קווארק? ומה המאורע הגדול בעסקה הזו? זאק טוען שיצירת הקשר המסחרי הזה תיתן לפרנגים דריסת רגל ברביע גאמה, אבל די ברור שיש כאן משהו מעבר לכך.פאל, בן החסות של קווארק, לא פראייר; הוא מסביר לקווארק מייד שזאק משתמש בו כדי להפיל עליו את האחריות לכשלון במקרה שהמו”מ יגמר בשמו”ם. זה מספיק כדי לשכנע את קווארק שפאל יהיה בן ברית מועיל לדיונים. ומי שוב נשאר בחוץ? רום. בוהו בוהו. מה שבולט כאן הוא שפאל הוא הדמות הראשונה שקצת מזכירה את מה שהפרנגים אמורים להיות - אנשי עסקים תככנים ומשופשפים. קווארק נאיבי ורום אידיוט. כל מה שהם יודעים הם רמאויות זוטרות, וכל מה שזאק יודע הוא להציע שוחד, ובצורה גרועה כל כך שסיסקו מצליח להערים עליו. זו עוד גזענות כלפי הפרנגים – אפילו בתחום העיסוק שלהם, עסקים, הם מצטיירים גרוע ועלוב במיוחד. כאמור, החרא הזה קצת נמאס עלי.הפרק כנראה מבין שהוא הולך לאבד צופים אם הוא לא יסביר מהר לאן הוא הולך, ולכן אנחנו זוכים בסצינה שבה פאל חוזר לחדר, שולף סכין, ומסיר את אוזני הפרנגי הגדולות שלו על מנת לחשוף… אוזני פרנגי קטנות! המשמעות היא פשוטה – פאל היא נקבה, לא זכר (ולמי שלא הבין, פאל ממהרת גם להוריד את המעיל שלה כדי שיראו שיש חזה מתחת). או! עכשיו אנחנו מגיעים לאנשהו! הפרק הפך מ”בואו נצחק על פרנגים שהם כאלו סוחרים גרועים” ל”בואו נצחק על פרנגים שהם מדכאים נשים בצורות ברורות מאוד” – כי לדבר על צורות יותר סמויות של דיכוי זה באמת לא משהו שאפשר לדרוש מסדרה משנות התשעים.הגיע הזמן להתחיל לדבר על המו”מ עם הדוזי. פגישה עם גזע חדש מרביע גאמה היא תמיד מרגשת, כי אנחנו עדיין מצפים לרגע שבו יגיע לסדרה גזע מרביע גאמה שלא נראה כמו ברברים אלימים וטיפשים. הדוזי הראשון שאנו רואים בסדרה נזרק דרך הדלת על ידי דוזי אחר, והדוזים באופן כללי נראים כמו בריונים צבועים בצבעי מלחמה ולובשים שריון, כך של… לא, גם לא הפעם. אוף. גם החרא הזה קצת נמאס עלי.סצינת המו”מ הראשונה בין קווארק את פאל והדוזים היא מהדברים שכואב פיזית לראות. הדוזים בעיקר מאיימים לרצוח את כולם, וקווארק את פאל מגמגמים ולא מפגינים כלום מכישורי המסחר של הפרנגים. אני אקצר ואגיד שזה המצב גם בכל יתר סצינות המסחר בפרק. אני נוטה להאמין שהתסריטאים פשוט לא יודעים איך לכתוב סצינות מו”מ שייראו אמינות ויוציאו את הפרנגים טוב, וכבר עדיף להם להמשיך לשחק על קלף הפרנגים המגוחכים וחסל. אבל זה מעצבן!אחר כך יש לנו עוד סצינת זאק-משחד-קצינים, עוד סצינת ערב פוקר (הפעם עם זאק, ופאל מתחנפת לזאק ומגינה על קווארק). הדבר המעניין הראשון הוא שיחה בין פאל ודקס, שבה מסתבר שהמטרה הראשונה של פאל הייתה לצבור כסף ועצמאות, ולכן היא התחפשה לזכר (אם זה עוד לא ברור, אצל הפרנגים לנשים אסור לעסוק במסחר), אבל הסיבוך הלא צפוי היא שפאל התאהבה בקווארק. אוי ווי. אפילו בפרק פמיניסטי אתם הולכים להכניס שמאלץ לעסק? דקס מצדה, אגב, כבר יודעת שפאל מאוהבת בקווארק; מה שמפתיע אותה הוא לגלות שפאל היא נקבה. כלומר יש לנו כאן דמות מרכזית שמביעה גישה אמפתית לאהבה הומוסקסואלית! אמנם, אהבה הומוסקסואלית בין פרנגים, וכזו שמסתבר אחר כך שהיא הטרוסקסואלית לגמרי, אבל היי – לא רע!שאר הפרק כבר צפוי ולא מעניין כל כך. זאק מחליט לסבך את קווארק ואומר לו לדרוש מהדוזים פי 10 יותר מקגאפין. הם מתרגזים ועוזבים. קווארק ופאל יוצאים אחריהם לרביע גאמה ועושים מהומות במקום לקיים מו”מ מחוכם. בסופו של דבר מתברר להם שאין לדוזים כל כך הרבה מקגאפין, אבל הם יקשרו אותם עם גזע שיש לו – גזע ששייך למשהו מסתורי שנקרא “הדומיניון”. אני מכיר מספיק ספוילרים של הסדרה כדי לדעת שהדומיניון הזה יהפוך להיות חשוב מאוד בהמשך, וגם בלי לדעת ספוילרים התחושה שלי כאן מזריקת השם הזה (שלא מתעמקים בו יותר מדי בפרק) היא כנראה הדבר החשוב ביותר בפרק, מבחינת העלילה המתמשכת של הסדרה.בזמן שקווארק ופאל משוטטים להם ברביע גאמה פאל מנסה שוב ושוב לחשוף בפניו מיהי וכושלת, גם כשהיא מנסה לשכב עליו. מביך. אלו סצינות מביכות! כמו כן, רום עושה את הדבר המתבקש ומנצל את ההיעדרות של פל כדי לחטט במגורים שלה ולמצוא זוג אוזניים ספייר שיש שם, ואפילו הוא לא טיפש מספיק כדי לא להבין מה זה אומר. מה שכן, בהתחשב בכך שהוא ניסה לרצוח את קווארק לא מזמן, שיחת המוטיבציה שלו עם אודו (“אם היה לי אח לא הייתי נותן לשום דבר להפריד בינינו”) נשמעת קצת מגוחכת.מכאן ההשתלשלות מתבקשת: רום מגלה לקווארק. קווארק מתעלף. פאל מנהלת את קווארק את “השיחה”. רואים שקווארק קרוע בין הדעות הקדומות שלו ובין היתר (השחקן של קווארק מספיק טוב כדי שזה יהיה הדבר הלא מגוחך היחיד בפרק), אבל הדעות הקדומות מנצחות. פאל הזועמת חושפת את עצמה בפני זאק, שמתחלחל מחילול הקודש, וקווארק נחלץ להגן עליה. בסופו של דבר כולם סותמים את הפה כי לחשוף את העניין רק יסבך אותם יותר, אבל זאק זועם על קווארק ומנשל אותו מכל הרווחים הצפויים לו, ופאל מתעופפת לה לחפש את מזלה ברביע גאמה (תנו לי לנחש: לא נראה אותה יותר). קווארק המסכן נותר קירח מכאן ומכאן – בלי הכסף ובלי הבחורה, ורק עם רום לארח לו לחברה.אז הכוונה של הפרק הייתה טובה – לומר משהו על דיכוי נשים, כנראה. אבל הוא עשה את זה עם דמות נשית שהיא אמנם סימפטית אבל מבלה חצי פרק בגישושים רומנטיים כושלים ובסופו של דבר מסתלקת מהסדרה על מנת שלא לשוב יותר. לא טוב. והפרק עושה את זה תוך כדי גילויי גזענות רגילים כלפי הפרנגים וכלפי החייזרים המצחיקים מרביע גאמה. לא טוב. וסיסקו וקירה יוצאים מושחתים ומטופשים מכל הסיפור. לא טוב. אז מה כן טוב? דקס משחקת פוקר עם פרנגים – סוף סוף נותנים לה קצת אופי!",
        "url": "/ds9//S02/E07/Rules_of_Acquisition"
      }
      ,
    
      "s02-e08-necessary-evil": {
        "title": "עונה 2 פרק 8 - Necessary Evil",
        "content": "סוג של סיפור Origin משותף לאודו וקירה? חסר להם אם הם לא עושים את זה טוב.היי, הם עשו את זה טוב!בהתחלה נראה שהגענו לעוד פרק מבוסס קווארק, שמתחיל בצורה מאוד לא מבטיחה כמו איזה פילם נואר סוג ז’. קווארק פוגש פאם פאטל באג’ורית (צירוף המילים הזה נשמע לכם מגוחך? בצדק) ששולחת אותו לחמוס איזה מקגאפין שהיא השאירה קבור עמוק בתחנה עוד בשנים העליזות שבהן התחנה הייתה קרדסית למהדרין.למה היא לא מביאה את זה בעצמה? משהו עם אודו שכנראה חושד בה שהיא קצת רצחה את בעלה או משהו. וכדי שנבין שיש פה בעיה אנחנו רואים שכיר חרב מאיים שמסתודד איתה מייד אחרי שקווארק יוצא. נו באמת, לא הייתם חיייבים לדחוף לנו את זה בכוח.משם אנחנו עוברים לפעולת קומנדו נועזת של קווארק את רום, צמד הקנדרים של התחנה. רום, לשם שינוי, מתגלה כלא-לא יוצלח עמוס תכסיסים, מה שכמובן מרגיז את קווארק עוד יותר. כשבסופו של דבר הם מוצאים את המקגאפין הוא מתגלה בתור רשימת שמות באג’ורית, ואז קווארק שולף סמארטפון מהכיס ומצלם… אה, לא, רגע, אנחנו בעתיד הרחוק של לפני עשרים שנה, אז קווארק שולח את רום להביא מצלמה – מספיק זמן כדי ששכיר החרב יגיע, יקח את הרשימה ויתקע בו יריה מהדבר הזה שהוא כמו פייזר אבל לא הורג דמויות ראשיות גם בפגיעה ישירה אלא רק מנטרל אותן לשארית הפרק.אז פרק קווארק זה כבר לא יהיה, מה?רום המסכן נכנס לרוטינת “מה אעשה בלי אחי האהוב”, מופתע להבין פתאום שהוא הולך לרשת את הפאב של קווארק, והמום מכך שאודו רומז שהוא המתנקש. כל זה היה עובד הרבה יותר טוב אלמלא רום כבר ניסה בעבר לרצוח את קווארק (“The Nagus”). אלא אם הכוונה של התסריטאים היא שרום יתגלה בסופו של דבר בתור Mastermind שכל מעשיו הם הצגה, כל העסק הזה די נלעג. אבל הוא נותן תירוץ לאודו וסיסקו להריץ על רום רוטינת שוטר טוב-שוטר רע, אז מילא. זה מספיק בשביל שרום יוביל את אודו אל המקום שבו הם בזזו את הרשימה – מה שהיה חנות בימי השלטון הקרדסי הישנים והטובים. אודו נכנס, ומייד אנחנו קופצים חמש שנים אחורה בזמן.השלטון הקרדסי בתחנה בעיצומו, מה שאומר שהכל בצבעים כחלחלים וחשוך ומדכא נורא. והחנות היא בדיוק זירת רצח טרייה עם גאל דוקאט בפנים, כך שלא כיף להיות אודו. בעיקר לא כיף לאודו לגלות שעכשיו הוא הפסיק להיות סתם קוריוז משעשע עבור הקרדסים – לפחות עבור גאל דוקאט – והם חושבים שהוא יכול להביא תועלת. ועוד בתור חוקר, למען מפלצת הספגטי המעופפת! אודו ממש לא רואה את עצמו בתור חוקר, עד כמה שהוא משקיף נלהב על טבע האדם.מה באמת מניע את דוקאט? הוא מלגלג שכישורי שינוי הצורה של אודו יסייעו לו בחקירות, אבל נראה שהדבר העיקרי שהוא רוצה כרגע הוא חוקר לא קרדסי, שמצד שני גם לא חייב כלום לבאג’ורים – מישהו נייטרלי כמו אודו שכבר עכשיו משמש בתור בורר נייטרלי עבורם. ואם אודו יסרב? טוב, תמיד אפשר לירות בבאג’ורים אקראיים. זה משכנע את אודו, אבל אנחנו בוודאי לא משוכנעים שדוקאט עושה את זה כי הוא חס על באג’ורים אקראיים – הוא יודע על הרצח הזה יותר משאנחנו יודעים. תעלומה!והנה לנו ה-Origin של אודו, דהיינו מה הפך אותו לקצין המשטרה שהוא כיום. אני תוהה האם כבר יש Trope רשמי לעניין הזה של “גיוס על ידי האיש הרע” שהופך את הגיבור למה שהוא, אבל בהחלט צריך להיות. זו ללא ספק בחירה מוצלחת לסיפור מקור – בטח שיותר מעניין מלראות איך הבורג הרסו לסיסקו את החיים. אבל רגע, איך אודו בתור חוקר?אז הוא לא מבזבז זמן ומתלבש על האלמנה הטרייה – זו שבהווה שלנו כמעט וחיסלה את קווארק. היא מצדה מפנה אותו אל פאם פאטאל נוספת, שהגיעה לתחנה זה לא מכבר, והייתה “מיודדת” עם הבעל המחוסל. אתם כבר מנחשים מי הפאם פאטאל החדשה? בצורה מתבקשת לגמרי, זו קירה הצעירה. ועם שיער!חזרה להווה, אודו וקירה ממשיכים לחקור את פרשיית הרשימה, ואוד מחלץ מרום שם כלשהו שהוא זוכר במעורפל שהיה בה. זו עוד סצינה מגוחכת לחלוטין. יותר מוקדם בפרק אנחנו רואים לשניה את הרשימה, והיא כתובה בכתיב באג’ורי מוזר; עכשיו אודו עושה עם רום סשן של דמיון מודרך כדי שייזכר בשמות. ואיך זה עובד? הוא שואל מה האות הראשונה, ורום אומר ש-C. והאות האחרונה? O. ובאמצע? יש סימן – אפוסטרוף! ואז רום נזכר שהשם הוא שקר כלשהו! נפלא! רק שכמובן, בפתק הבאג’ורי אין לא C ולא O ובטח שלא אפוסטרוף. כי הוא לא כתוב בכתב לטיני אלא באג’ורי!כמובן, יש לנו כאן סתם חוסר תיאום בין מי שהיה אחראי לאביזר של הרשימה ובין מי שכתב את הטקסט של הסצינה (ומי שכתב את הטקסט של הסצינה היה לא רציני – אף אחד לא ייאמין שיש טקסט באותיות לטיניות ברשימה הזו). עדיין, אותי זה משעשע.חזרה לעבר – השיחה הראשונה של אודו וקירה! והיא מתחילה בהטרדה מינית! (“בחורה יפה כמוך לא צריכה לאכול לבד” – שנענה היטב ב”אני לא עושה מה שאתה רוצה”). אחר כך יש לנו תחקור סטנדרטי – לא, קירה לא שכבה עם הנרצח; היא בסך הכל שנוררה ממנו תה (?!) ובליל הרצח היא בכלל הייתה אצל קווארק בפאב. עוד קצת תחקור ואודו מתרצה, אבל קירה לא – היא מזכירה לאודו שהוא משתף פעולה עם הקרדסים, וזה אומר שהוא בוחר צד בין אם ירצה ובין אם לאו. אודו לא מרוצה, לא מרוצה בכלל.בהווה אודו ממשיך לחקור ומגיע אל הפאם פאטאל. זה לא שקטעי החקירה הללו לא בסדר, אבל זה לא מעניין! תנו לנו עוד פלאשבקים! כמו כן, אודו לא משכנע במיוחד בתור חוקר, שואל שאלות בנאליות וחושף את השם שרום שיחזר מהרשימה. אופס. מהר מאוד מתגלה הברנש מהרשימה. מת. אודו חכם מספיק כדי להבין שזה כנראה בזכותו. אבל עכשיו אודו כבר די מאופס על מי אחראי לרצח, ולמה, והוא מתחיל לדבר על ציתותים ומעקב חשבונות בנקים ואקשן. מספיק עם זה, אפשר לחזור לעבר.ובעבר, יש לנו עוד מפגש ראשוני, הפעם של אודו וקווארק! איזה כיף! קווארק, באופן לא מפתיע, מזעזע יותר מבדרך כלל, אם כי הוא יחסית ידידותי לאודו כי הוא לא יודע עם מי יש לו עסק. אודו מבהיר לו מהר עם מי יש לו עסק על ידי תפיסת צווארון בריונית סטנדרטית (מה יש לכל הגזעים בגלקסיה שהם מתייחסים לפרנגים בתור שק החבטות האישי שלהם?). זה מספיק כדי שהאליבי שקירה זייפה אצל קווארק יקרוס. גאל דוקאט, שעוקב מהצד אחרי חיית המחמד החדשה שלו, משועשע. גם קווארק משועשע. רק אודו לא משועשע.בחזרה להווה, התעלומה נפתרת – הרשימה היא רשימה של משתפי פעולה עם השלטון הקרדסי – כאלו שיצאו ממנו עם סכום כסף נאה. וזה בעצם אומר לנו הכל – הפאם פאטאל נקלעה לקשיים כלכליים לא מזמן (נרמז כבר בפרק) והחליטה שהגיע הזמן להשיג את הרשימה ולהתחיל לסחוט; והרשימה הייתה שם מלכתחילה כי הבעל שנרצח היה המפעיל של הסוכנים הללו; והחקירה הייתה עניין כל כך עדין מבחינתו של גאל דוקאט בדיוק בגלל זה, והסכנה של חשיפת הסוכנים שלו, ולכן הוא פנה לאודו.ועכשיו גם ברור מי רצח את ה”מפעיל”, ולמה. עוד לא ברור לנו שקירה רצחה אותו בדם קר ולא סתם נאלצה להרוג אותו במהלך חיפושים אחרי הרשימה – הסיבה השניה נראית לנו עדיין יותר סבירה – אבל כבר ברור מה קרה. אז למה אודו לא עלה על זה כבר לפני חמש שנים? אנחנו רואים את ההתחבטויות שלו בהווה (מלוות ב-Voice over די מיותר לטעמי) וברור לנו שגם הוא חושב על זה.אז פלאשבק אחרון. אודו מתחקר את קירה, עכשיו משהאליבי שלה התחסל. האולטימטום ברור – האמת, או הקרדסים. קירה מתלבטת ומתלבטת, אבל בוחרת לומר את האמת – בזמן החיסול, היא בכלל הייתה במקום אחר בתחנה ופוצצה שקר כלשהו. כן, היא מהמחתרת הבאג’ורית. לא, היא לא הרגה את ההוא.כאן אודו כנראה צריך להתחיל ללחוץ ולא לקנות את הסיפור מייד, אבל אין זמן לזה – גאל דוקאט מתפרץ פנימה ודורש תשובת כן-או-לא. אודו מתלבט, מתלבט, ובוחר צד – הוא אומר לדוקאט שקירה יכולה לללכת. דוקאט לא מרוצה וחושד שאודו משקר – אודו מבהיר לו שהוא לא יכול לשקר, ושהוא מאמין שקירה לא הרגה את ההוא.לא הלשין.קצת באסה לאודו של ההווה, שמבין שהאמונה הזו הייתה שגויה.כדי להקל קצת על הבאסה, מספקים לנו הפוגה קומית בדמות של הרוצח מתחילת הפרק שמחסל שומר ומנסה לחנוק את קווארק עם כרית. ולמה זה מצחיק? כי רום מתערב באמצע, חוטף מכות ומתחיל לצרוח כמו אזעקה. ואז מתחיל לצרוח שוב כשהוא מבין שהוא הציל את חיי קווארק ואיבד את הפאב סופית. וקווארק הפגר מחייך. שמעו, חברים, כבר אמרתי לכם שכל הקטע הזה של “חי חי הפרנגים כאלו דפוקים זה מה זה מצחיק” כבר לא עובד?סיכום חקירת הווה: הרוצח בכלא, והפאם פאטאל בכלא. עם זאת, הפאם פאטאל מבהירה לאודו שהוא לעולם לא יוכיח שהיא רצחה את בעלה, כי היא לא. ואודו רק עונה ש”אני יודע”. ההבעה של קירה? Priceless. ראו תמונה.קירה לא מנסה להתחמק יותר. הפיגוע שהיא לקחה עליו אחריות בוצע על ידי מישהו אחר. היא באמת ניסתה רק לגנוב את הרשימה, וירתה בו כשהוא גילה אותה. באסה לאודו. והוא לא מהסס להגיב באכזריות ולומר לקירה שהיא שקרנית טובה בהרבה ממה שהוא חשב. היא עונה שהוא עבד עבור הקרדסים; הוא מזכיר שכבר שנה ומשהו שהוא לא עובד עבורם, והיא לא סיפרה לו כלום. היא אומרת שהיא פחדה שזה יפגע ביחסים ביניהם. הוא עוד מנסה לומר שאולי זה לא חייב לפגוע בהם, אבל על מי הוא עובד? אפשר היה לסיים את הפרק בשתיקה ביניהם גם בלי שקירה תשאל האם הוא יוכל לבטוח בה באותו האופן שוב.סיום אמביוולנטי, עבר יחסית אפל לשתי הדמויות הללו ויחסים מתוחים שלא נפתרים! יפה מאוד! זה בהחלט הצעד קדימה ביחס ל-TNG שהסדרה הייתה אמורה לקחת. אפשר לסלוח לפרק על הרגעים החלשים שיש לו פה ושם – התוצאה הסופית היא בהחלט אחד הפרקים הטובים ביותר של הסדרה עד כה והיא יותר מסכום חלקיה.",
        "url": "/ds9//S02/E08/Necessary_Evil"
      }
      ,
    
      "s02-e09-second-sight": {
        "title": "עונה 2 פרק 9 – Second Sight",
        "content": "הרעיון הבסיסי היה סביר. השחקנים באמת השתדלו. אבל כנראה שעם דיאלוגים בנאליים פשוט אי אפשר להשיג שום אפקט דרמטי ראוי לציון ומקבלים פרק לא משהו. זוכרים כמה ה”משא ומתן” שהפרנגים ניהלו לפני שני פרקים היה מביך מכיוון שכשמציגים במפורש סצינות של משא ומתן כאלו רואים שהפרנגים מקשקשים שטויות? אז הפרק הזה הוא אותו דבר, רק עם רומנטיקה.סיסקו חוגג את היום שאחרי יום השנה הרביעי לפרק ההוא של TNG שבו הבורג פצפצו לפדרציה את הצורה, ואשתו של סיסקו נהרגה. הוא חוגג אותו בלהיות מבואס על כך שהוא לא שם לב לתאריך, ובדיאלוג אבא-בן מרגש על חלום רע של סיסקו ג’וניור. באנג! דיאלוג מביך מס’ 1.מילא, ההכנה הזו בלתי נמנעת – חייבים להראות משהו כזה עבור סיסקו האלמן לפני ששולחים אותו חזרה אל שוק הבשר. ואיך סיסקו עושה את זה? בזמן טיול לילי בתחנה פתאום קופצת עליו אורחת משום מקום ומתחילה להתפייט איתו על הכוכבים. התגובה המתבקשת של סיסקו: “אני בנג’מין סיסקו. המפקד של התחנה הזו”. לא, לא באמת עשית את זה עכשיו!אוקיי, ומי האורחת? ובכן, “פנה”. וואו. זה היה אינפורמטיבי. פרט לכך היא חייזר-שנראה-כמעט-כמו-אישה-יפהפיה. וכמובן – שחורה, כי יחסים בין-גזעיים זה אחלה כל עוד הם מאותו הצבע (וכשאני חושב על זה עכשיו, גם ג’ורדי ב-TNG הסתובב רק עם בחורות שחורות, לא? אבל מצד שני, וורף דווקא יצא עם בחורה לבנה – ולכן נשאלת השאלה אם הוא נחשב שחור או לא).טוב, נו, אז הזוג לעתיד מתהלכים ומדברים. ולי אישית כואב לראות את זה, אבל מילא – זה לא נמשך יותר מדי זמן, כי פתאום הבחורה נעלמת בשניה שבה סיסקו מסתכל לצד השני. קריפי!כבר עכשיו אני מתחיל עם ההשערות הרגילות – החל מרוח רפאים וכלה בעוד נודניקים מרביע גאמא. אבל נחכה ונראה.סיסקו בא לעבודה בבוקר כשהוא ברקיע השביעי – האמת, די חמוד, וכמובן מקריפ לאללה את הצוות שסביבו. אבל אין זמן לשטויות, כי יש בתחנה מבקר שבועי חשוב במיוחד – מארצן עולמות (נו, איך תתרגמו Terraformer?) שהדבר היחיד שגדול יותר מהאגו שלו הוא האגו שלו (או כפי שאומרת דקס: זה כשרון להקים עולמות מתים לתחיה, אבל צניעות ושכל ישר הן לא חלק מהגדרות התפקיד). והמארצן אכן יהיר. כמה יהיר? כמה שתרצו, ואז עוד יותר מזה. וגם כאן, דיאלוגים מביכים. השחקן של המארצן נהדר וגרם לי לחבב את הדמות, אבל אלוהים אדירים – אפילו אנשים יהירים לא מדברים ככה! האיש הוא פשוט קריקטורה של קריקטורה של קריקטורה!המארצן כאן בשביל משימה צנועה במיוחד: להקים לתחיה שמש שהתפגרה. איך? על ידי כך שהוא ישגר לתוכו “protomatter” שיגרום לתגובת שרשרת שתהפוך את החמצן והפחמן של הכוכב חזרה למימן. רגע, מה? יש פיזיקאים בקהל שיכולים להגיד לי אם הם מתבססים על תיאוריה הגיונית כלשהי או שהטכנובאבל שלהם פשוט השתמש בטעות במילים מוכרות הפעם?בכל מקרה, עכשיו אפשר כבר לנחש שאמור להיות קשר כלשהו בין המארצן ובין “פנה”, אבל בינתיים הוא לא ברור ואנחנו חוזרים לקומדיה “סיסקו מאוהב”, הפעם בארוחה עם דקס (שכמובן, שמה לב לזה מייד). אחרי זה יש לנו עוד מפגש מביך של סיסקו עם פנה, שמסתיים כשהוא מתחיל לתחקר אותה על מי ומה היא, ואז היא רצה לתוך מעלית ונעלמת. ואז יש לנו עוד סשן “סיסקו מאוהב”, הפעם עם ג’ייק. וסשן “סיסקו חוקר” עם אודו. וסשן “דקס חוקרת את סיסקו” עם דקס, שסוף סוף עושה משהו בסדרה הזו.ואז, תודה לאל, אחרי שעבר חצי פרק, אנחנו מגיעים לפואנטה: הצוות מגיע לארוחת ערב מעיקה במיוחד אצל המארצן ופוגשים את אשתו, שבאופן מפתיע ביותר נראית בדיוק כמו “פנה”. רק מה, היא לא ראתה את סיסקו בחיים ולא יודעת מה הוא רוצה ממנה, וזה לא נראה שהיא משקרת. ואודו מאושש את זה: היא מעולם לא עלתה על הספינה בכלל. ואז סיסקו נתקל שוב ב”פנה” עצמה, ומתחקר אותה, ולא מקבל תשובות אבל במקום זה מקבל נשיקה ושניה אחר כך הבחורה מתפוגגת לו מול העיניים. פלא שיש לו רגע של “Why can’t I have a normal girlfriend?!” (בתמונה).המערכה האחרונה היא בספינה של המארצן, כשהוא יוצא להפציץ לו את השמש שלו. הכניסו כאן רטינה אופיינית על כך שפרוייקט בסדר גודל שכזה, שעלול להפוך את השמש לסופרנובה, מתבצע בצורה שנראית כל כך חובבנית. אבל מילא, אנחנו חיש קל עוברים לדרמה-שמלווה-בהסברים: “פנה” היא שקר-כלשהו-השתקפות-טלפתית של אשתו האמיתית של המארצן שהיא שקר-כלשהו-חייזרית ונתונה ללחץ שהוא לא שקר כלשהו בכלל כי מי יכול לסבול בעל כמו המארצן לאורך זמן. ולמה היא לא עוזבת אותו? כי היא שקר-כלשהו-חייזרית שמתחתנת לכל החיים. ועכשיו האישה גוססת בגלל השקר-כלשהו-השתקפות-טלפתית. וזה כבר קרה בעבר ובטח יקרה שוב בעתיד. אז כדי שהאישה תוכל להמשיך לחיות, שני אנשים צריכים למות: “פנה” צריכה להיעלם, והמארצן מחליט על דעת עצמו להצטרף לפרוטוחומר שלו במסע אל תוך השמש. מלודרמה!!!!!זה היה יכול להיות יותר גרוע – בהתחלה התכנון של היוצרים היה לעשות את הפרק הזה עם באשיר. כאילו, די! ב-TNG אפשר היה לקבל את רייקר בתור דון ז’ואן, אבל באשיר בחיים, בחיים לא יתאים לתפקיד הזה. סיסקו, עם המטען הרגשי שלו, הרבה יותר התאים כאן וקטעי “סיסקו מאוהב” היו הדבר הכיפי באמת היחיד בפרק. וחוץ מזה, בלי סיסקו לא הייתה לנו שורת ההתחלה האלמותית “אני בנג’מין סיסקו, מפקד התחנה הזו”. הו וואו.",
        "url": "/ds9//S02/E09/Second_Sight"
      }
      ,
    
      "s02-e10-sanctuary": {
        "title": "עונה 2 פרק 10 – Sanctuary",
        "content": "עוד רעיון שבבסיסו יכל להיות טוב שנהרס על ידי תסריט מחורבן לגמרי. כמו כן, בהנחה שלא יחזרו לעלילה של הפרק הזה יותר במהלך הסדרה, הוא מהווה עוד כתם של “בעיה שנשארה פתוחה שהייתם צריכים להתייחס אליה בהמשך וכשלתם בכך” – כלומר, עוד מהלומה לגישת “זו סדרת תחנת חלל בניגוד לספינת חלל ולכן אי אפשר “לעזוב” אירועים קודמים ולהתעלם מההשלכות שלהם”. בקיצור, אוי ואבוי.אנחנו מתחילים עם משהו משעשע ולא קשור – חמש דקות של סדר היום העמוס של קירה, שכולל בעיקר נסיון תיווך בין קווארק ובין נגן באג’ורי מוכשר שמנגן אצלו רגוע מדי והורג לקווארק את העסקים. חמש הדקות הללו היו השיא של הפרק. אחרי זה חור התולעת פוער את פיו ופולט את האורחים השבועיים – כמה חבר’ה שאף אחד לא מכיר והספינה שלהם תכף מתפרקת, אז מייד משגרים אותם הישר לחדר הפיקוד. כי אין דבר כזה פרוטוקולי אבטחה; כי אין דבר כזה חייזרים שאף אחד לא ראה מעולם אבל לא מסוגלים לנשום את האטמוספירה של חדר הפיקוד. כי אין…עזבו, אם אני אתחיל לנטפק כל שטות בפרק הזה לא נצא מזה. היו בו המון, המון! יש לנו פרק של מפגש עם גזע חדש שעושה פחות או יותר כל דבר בצורה שגויה. כאב פיזית לראות את זה. אני לא רוצה לכתוב על זה יותר מדי. אני לא ממליץ לאף אחד לראות את זה. עשר הדקות שחולפות עד שהמתרגם האוניברסלי מתחיל לעבוד והחייזרים מתחילים לדבר ברור היו מיותרות לחלוטין וכואבות ביותר. יחד עם חמש הדקות של קירה בתחילת הפרק כבר עבר שליש פרק על כלום. זה מעיד על תסריט שמעבר לרעיון הבסיסי לא באמת ידעו מה לעשות איתו. אאוץ’.למראה קשיי התרגום לא יכלתי שלא להיזכר באופן שבו פרק של TNG טיפל בכל הקטע הזה של שפה מוזרה שהמתרגם לא יודע לאכול וצריך איכשהו לפענח. התוצאה (“Darmok”) הייתה פרק שנע בין רגעים מביכים במיוחד לרגעים הזויים לגמרי, אבל גם אחד מהפרקים שזכורים לי ביותר (לטובה!) מהסדרה בדיעבד. זה לא מה שיקרה עם הפרק הזה.אז אחרי רבע שעה מבינים מה החייזרים אומרים, ומסתבר שיש לנו סיפור יציאת מצרים סטנדרטי עם הטוויסט שמי שכיסח את המצרים לא היה אלוהים אלא גזע כלשהו ששייך למשהו שנקרא “הדומיניון”. תנו לי את הפתיחה של החמישית של בטהובן, בבקשה!אבל לא ידברו יותר על הדומיניון בפרק. תחת זאת נשאלת השאלה מה לעשות עם מיליוני הפליטים שזה עתה יצאו ממצרים. הרי אי אפשר לשכן את כולם על התחנה. אבל בכל זאת מנסים, וזה גורם לחיכוכים – כלומר, לכך שסיסקו ג’וניור ונוג הולכים מכות עם ילדים חייזריים. לפחות זה נותן תירוץ לקווארק להיראות מאיים באמת לשניה (בתמונה). גם כל המריבות הללו לא מעניינות, ולוקחות הרבה יותר מדי זמן. העלילה האמיתית של הפרק היא בערך עשר דקות.ומה העלילה האמיתית? איפה הקונפליקט? פשוט מאוד. קירה מתיידדת מאוד עם המנהיגה-שלא-הוסמכה של החייזרים, שנכנה בפשטות משה. מסתבר שמשה והחבר’ה שלה קצת מטורללים בראש, במובן שיש להם בראש איזו ארץ מובטחת שמחכה להם מעבר לחור התולעת. סיסקו והחבר’ה מחפשים ומוצאים להם פלנטה איכותית ופנויה אי שם, אבל אז משה מחליטה על דעת עצמה שהארץ המובטחת הזו היא בכלל באג’ור עצמה. יפה שלא הגזימו. מה השלב הבא? לתקוע בשופרות ולעשות ג’נוסייד בכל הבאג’ורים?ובכן, הבאג’ורים דווקא סבלניים יחסית. מכנסים מועצה, דנים בנושא שעות ארוכות ומחפשים תירוץ טוב לסרב בנימוס. בסוף הכי טוב שיצא להם הוא שהם בקושי מצליחים לדאוג לעצמם ואם גם בני ישראל ייקלעו לצרות אז כולם ימותו מוות נוראי. או משהו. משה לא קונה את זה, אבל קירה כן – ואני מסכים איתה. ואז יש ריב גדול ועצוב. ואז יש עוד מלודרמה כשהבן של משה מחליט לגנוב ספינה ולצאת לפוצץ באג’ורים (טוב, פורמלית לנחות על באג’ור, אבל בדרך לפוצץ באג’ורים שמנסים לעצור אותו), וכולם יודעים איך זה ייגמר.בסוף בני ישראל מסתלקים אל הארץ שסיסקו ושות’ מצאו להם. משה עוד עולבת בקירה ובכל הבאג’ורים על החשדנות שלהם, אבל מי בכלל קונה את זה? מכיוון שדי ברור שקירה והבאג’ורים צודקים כאן – לכל הפחות, שהיה אמור להיות כאן משא ומתן ודיונים רציניים בהרבה וכל הצדדים חיפפו אבל שבהינתן החיפוף הזה אין פתרון אחר – כל הקונפליקט הזה לא מעניין. הוא היה עוד עשוי להיות מעניין אם היו חוזרים אל בני ישראל הללו בהמשך הסדרה, אבל עושה רושם שלא.פרק טיפשי ומיותר. וחבל, כי לרעיון ה”בני ישראל מגיעים ומחליטים שבאג’ור היא הארץ המובטחת” יש המון פוטנציאל על הנייר – אבל כאן לא היה להם מושג מה לעשות איתו, לפואנטה של “באג’ור היא הארץ המובטחת” הגיעו רק כשנותרו עשר דקות לפרק, וגם אחריה לא עשו עם זה שום דבר מעניין. אוף.",
        "url": "/ds9//S02/E10/Sanctuary"
      }
      ,
    
      "s02-e11-rivals": {
        "title": "עונה 2 פרק 11 – Rivals",
        "content": "מהפרקים הללו שהם כל כך מטופשים עד שהם הופכים לממש טובים. רק בלי הקטע של “הופכים לממש טובים” – הפרק הצליח לשעשע קצת, אבל בעיקר לתת תחושה של בירחוש כללי שמבזבז רעיון שיכל להיות לא רע ותוקע את הנסיך המפדרניק בתפקיד לא משהו (פשע, אחרי השימוש המוצלח שהם עושים בויזיני).אנחנו מתחילים עם נסיכה ניגרית שמדברת עם איזה ברנש שמאזין לה בקשב רב על פרוייקט המקגאפין-עוקץ הבא שלה. כבר נראה שאוטוטו היא הולכת להצליח בהפעלת העוקץ השקוף בעולם כשאודו מגיע ועוצר… את המאזין, בטענה שהוא נוכל וכבר הונה איזה זוג להשקיע בעסק הכושל שלו. הנוכל חסר הכריזמה שנראה מפגר למחצה הוא המפדרניק, כן? ציפיתי ליותר מהשחקן. בכל מקרה, הוא מוצא את עצמו בתא כלא עם שותף שנראה גועלי במיוחד (ממתי יש שותפים לתא בכלא הזה?) שמציג לו איזה מכשיר-הימורים-נייד שנראה כמו כוכב המוות, רק סגול, ומספר על איך המכשיר הרס את חייו והעלים לו את כל המזל, או משהו טראגי דומה. ואז הוא משחק עם המכשיר, מנצח, ומתפגר. מישהו הצליח להבין את זה? הפרק הזה לא מתחיל מבטיח בכלל…בינתיים או’ברייאן הולך לשחק לו במשחק מעוות דמוי טניס-סקווש-טירוף שהוא בדיוק סיים לבנות בהולודק ומוצא שם את באשיר, זחוח אפילו יותר מכרגיל ומתרברב בכישורי הטס”ט שלו. מכיוון שהוא קורע את או’בראיין אחר כך, עושה רושם שהוא לא הגזים לשם שינוי. או’ברייאן חוזר הביתה זועם ורוטן ומתכנן נקמה, ואילו באשיר מספר לדקס על הנסיונות הכושלים שלו להימלט מהמשחק אחרי שהוא הבין ששום דבר טוב לא ייצא מזה. היי, זה היה משעשע דווקא! אולי עוד יש תקווה לפרק?חזרה אל המפדרניק, שמשתעשע עם כוכב המוות הסגול ופתאום מזלו משתנה והחבר’ה שהגישו עליו תלונה חזרו בהם. הוא ממהר אל קווארק ומהמר על כוסית, וזוכה. ומציע לקווארק ליצור עותקים של כוכב המוות שלו בשביל הקזינו. קווארק, המומחה הגדול בזיהוי הזדמנויות עסקיות… מסרב. מה שמוביל את המפדרניק לפלרטט עם מישהי שמעמידה לרשותו את החנות שלה, והוא פותח קזינו מתחרה ומצליח ביותר. קווארק לא מרוצה!בשלב הזה הפרק נראה כמו שילוב של שניים מהפרקים האיומים ביותר של TNG – שילוב של נוכל “שרמנטי” אבל לא באמת כמו ב-The Outrageous Okona יחד עם מכשיר מטופש דמוי צעצוע שכולם מתמכרים לו והולך כמובן לגרום לאסון, כמו ב-The Game. זה לא נראה טוב. לא יכלו לעשות פרק שלם על באשיר ואו’ברייאן הולכים מכות?ובכן, איך דברים מתחילים להשתבש? כמובן, תקלות קטנות. המוני אנשים נחבטים בדברים ומגיעים למרפאה. בינתיים דקס מוצאת “במקרה” איזו תוכנה סודית במחשב, כך שכבר ברור לכולם מה הולך כאן – כוכב המוות הסגול – וליתר דיוק, גרסאות גדולות שלו שיש בקזינו של המפדרניק – גורם לאנשים מסויימים לעודף מזל, ולאחרים לחוסר מזל, בצורה שנראית כאוטית לגמרי. זה… לא כל כך מוצלח. בתסריט המקורי של הפרק התכנון היה לתת לקווארק מכשיר שגורם לקווארק להגדלת המזל, במחיר של “שאיבה” שלו מכל יתר התחנה, כך שבזמן שקווארק הולך מחיל אל חיל התחנה קורסת. זה רעיון מגניב ומוצלח, לטעמי, בוודאי שעדיף על האופן האקראי שבו אנשים מקבלים ומאבדים מזל (בהמשך דקס מאבדת את המזל שלה ואת התוכנה, למשל).סוף דבר: כדי להחזיר את הקהל האבוד שלו, קווארק מארגן משחק אליפות טס”ט בין או’ברייאן ובאשיר, שקצת מתקשים לסרב כשהם מגלים על זה כי כל מחצית ההכנסות קודש לבית יתומים באג’ורי והכהנים המאושרים מחייכים אליהם מאחורה (בתמונה). הבעיה היא שגם המשחק הזה נקטע באמצע כשאו’ברייאן מבין שהסיבה היחידה שבגללה הוא מנצח היא עודף מזל שלו וחוסר מזל של באשיר. זה עוזר לדקס וסיסקו לעלות על הבעיה ולפצפץ את הקזינו של המפדרניק לרסיסים, וממילא הוא סובל מחוסר מזל ומאבד את המקום ואת כל רכושו ובסוף נאלץ להתחנן לקווארק לסיוע – וזה לא סיום טוב לפרק, תנו לי להגיד לכם. השיא הוא האופן שבו המפדרניק מאבד את הכסף שהרוויח – אנחנו חוזרים לנסיכה הניגרית מתחילת הפרק, והמפדרניק – שאמור להיות נוכל בעצמו, כן? – נותן לה את הכסף שלו. ומופתע שהעניין מתגלה כהונאה. וקווארק בא לצחוק עליו שהוא נפל בפח שכל אחד מכיר. אבל חברים, בחייכם, איך אפשר לקחת את הדמות הזו ברצינות אם כך? למה שיהיה אכפת לי מכזו דמות מעפנה שאתם מקדישים לה פרק?קו העלילה של באשיר ואוב’רייאן מוצלח ועשוי טוב ומבוצע טוב ובאשיר מעצבן אבל לא בתור ילד כאפות אלא בצורה נחמדה ורואים את או’ברייאן בלי חולצה והכל אחלה. אבל חוץ מזה? פרק מטופש. לפחות הוא נותן הזדמנות לנטפוק מדעי – דקס שמה לב לבעיה לראשונה כשהיא רואה שחלקיקי הניוטרינו בתחנה לא מתפלגים בצורה אחידה מבחינת הספין שלהם – במקום בערך 50 אחוז חיובים (“עם כיוון השעון”) ו-50 אחוז שליליים (“נגד כיוון השעון”) יש 80 אחוז חיוביים. רק חבל שלניוטרינו יש רק ספין חיובי (אבל זו לא בעיה אמיתית בפרק, כן?)",
        "url": "/ds9//S02/E11/Rivals"
      }
      ,
    
      "s02-e12-the-alternate": {
        "title": "עונה 2 פרק 12 – The Alternate",
        "content": "מה הדבר היחיד שיותר טוב מפרק שמתחיל עם דיאלוג קווארק-אודו? פרק שמתחיל עם דיאלוג קווארק-אודו שבו אודו תופס את קווארק במזימת מכירת-חלקי-גופה-של-מישהו-שלא-מת (זה פחות קריפי משזה נשמע). ומה יותר טוב מפרק כזה? פרק שבו באמצע תעלול העוקץ המחוכם שלו, אודו מגלה שלפאב נכנס אבא שלו. כלומר, ד”ר מורה, המדען הבאג’ורי שעמד בראש צוות החוקרים שגידל את אודו מעיסה שמחקה מבחנות כדי שישימו לב אליה ועד לממזר כפוי הטובה שעושה פרצוף כשרומזים שד”ר מורה הוא אבא’לה שלו (ראו תמונה). ומה הדבר היחיד שיותר טוב מזה? שהאבא ישוחק גם כן על ידי השחקן של אודו, כמו בימי TNG הישנים והטובים. אבל למרבה הצער, מאילוצי זמנים אלו ואחרים לא זכינו לזה. מילא.הבעיה עם פרק שמתחיל ככה היא שמפה אפשר רק לרדת, בעיקר כשעוברים מממלכת הדאחקות אל נסיון לטוות עלילה רצינית. וכאן היה נסיון מוצלח למדי לעלילה רצינית, שיוצא סביר פלוס, אבל לא מעבר לכך – בעיקר בגלל צעד פחדני למדי של התסריטאים, ועל כך בהמשך.אז מה העלילה הרצינית? ד”ר מורה איתר פלנטה כלשהי ברביע גאמה שיש בה… דברים… שאולי קשורים איכשהו לאודו. אז החבר’ה יוצאים לחקור ומגלים בפלנטה שני דברים – עיסה לא ברורה כלשהי שנראית כמו אח של אודו (ושוב, פלאשבקי TNG!), ואיזה אובליסק לא ברור עם כיתוב עליו. הם משגרים את האובליסק לספינה, וטראח – מתחיל לצאת גז רעיל מהאדמה וכולם נחנקים חוץ מאודו שלא מתרשם במיוחד. באשיר מטפל בכל הנחנקים והכל בסדר, ואנחנו נותרים עם תמיהה איך לעזאזל שיגור האובליסק לספינה גרם לזה, ומה הולך לקרות עכשיו עם האובליסק. אני אקצר: לא יקרה כלום עם האובליסק. לא בפרק הזה, וכנראה גם לא אי פעם, למרות שהוא לא נהרס בסוף הפרק. יהיה משמח לשמוע שחוזרים לאובליסק הזה בעתיד, אבל איכשהו לא נראה לי שזה יקרה. מה שהופך אותו לעוד מקגאפין מעצבן. אבל מילא, הפרק ממילא עוסק באח של אודו שכרגע נמצא במעבדה תחת הגנות סופר-דופר חזקות. ויהי ערב, ויהי בוקר, ויהי בום ואין אח של אודו. הוא כנראה פרץ לו החוצה מתוך שכבת ההגנה והלך לשוטט בתעלות האוורור. את מי נשלח לשוטט בתעלות האוורור בעקבותיו – רצוי מישהו שלא ראה את “הנוסע השמיני” – אה, כמובן, או’ברייאן! ויש לנו רגע או’ברייאן מוצלח כשהוא מתלונן על מר גורלו ואיך הוא הולך להסתיר את ההרפתקאות הללו מאישתו שעדיף שלא תדע כמה הוא מסתכן.אה, והוא גם מוצא את האח של אודו. רק מה, נראה שהאח די מת. מחסור בפחמן דו חמצני או משהו.נראה שהפרק די נגמר, לא? ואכן, אנחנו עוברים לראות את דקס עושה טיזינג לבאשיר ואת באשיר ממלמל לעצמו שיום אחד הוא יפסיק לרדוף אחריה. ואז הוא הולך לעשות סבב חולים. בחדר חשוך. והמצלמה באה אליו מאחור. אנחנו כבר יודעים איך כאלו דברים נגמרים – והפעם הם נגמרים עם טנטקלים, ואזמל לייזר, ואקשן.אופס. אז מה, נשאר משהו מאח של אודו אחרי ככלות הכל? כמה מפתיע.האמת, כל המהומה הזו קצת משכיחה מאיתנו את העובדה שזה היה אמור להיות פרק שסובב סביב היחסים של אודו עם הדמוי אבא שלו. אודו אולי נראה כמו קצין משטרה קשוח, אבל הוא בעצם טינאייג’ר מרדן בשלב ה”אני אעשה מה שבא לי ואתה לא תגיד לי כלום”, מה שלא מסתדר עם זה שהאבא רוצה שאודו יחזור הביתה. ונראה שכל העסק די מלחיץ את אודו ולא עושה לו טוב. וזה לא רעיון כל כך טוב כל עוד האח… רגע. בשלב הזה האבא כבר מבין את מה שלניתוח המולקולרי של דקס יקח עוד זמן לגלות – המפלצת המשותללת בתחנה זה לא האח – האח אכן מת. זה אודו בעצמו, כשהוא “ישן”. יותר משזה מזכיר את ד”ר ג’קיל ומיסטר הייד זה מזכיר את הסרט ההוא שעדיין לא יצא בכלל. טוויסט מוצלח, מוצלח! כשהאבא מתחקר את אודו לגבי “פשעים לא מפוענחים” ומבהיר לאודו שגם אנחנו וגם אודו עצמו עדיין לא מבינים אותו עד הסוף, הוא מעלה נקודה נפלאה – אודו עשוי לגרום יותר נזק מתועלת; הוא עשוי להיות אויב של ממש, מבלי שנבין את זה ומבלי שהוא עצמו יבין את זה. יש כאן בעיה מהותית; יש כאן משהו שיצטרך להשפיע על הדמות מכאן ואילך, לכל אורך הסדרה. זה פשוט מצויין!או שלא.כמובן שלא.הסדרה בוחרת בפתרון התסריטאי הפחדני. זוכרים את הגז מתחילת הפרק שחנק את כולם חוץ מאת אודו? אז מתרצים את ההשתוללויות של הצד האפל של אודו בתור השפעה של הגז פלוס הלחץ של האבא, וכל אלו יעברו והכל יחזור לקדמותו והכל בסדר. אוף אוף אוף. הרעיון בסדרה הזו לא היה שלא חוזרים לסטטוס קוו בסוף כל פרק?סוף דבר – עורכים סוג של ציד אחרי אודו-המפלצת עם האבא בתור הפתיון. זה מצליח ומרפאים את אודו. זה לא עשוי טוב במיוחד. זה בעיקר מאכזב. אוף, היה לפרק הזה סיכוי לשבור את כל הכללים, ולכל הפחות לפתוח קו עלילה רציני שבו אודו מנסה להתמודד עם הבעיה שלו. למה הוא לא עשה את זה? בלי זה נשארנו רק עם יחסי האבות-ובנים שהם סתם מלודרמה לא מעניינת במיוחד.",
        "url": "/ds9//S02/E12/The_Alternate"
      }
      ,
    
      "s02-e13-armageddon-game": {
        "title": "עונה 2 פרק 13 – Armageddon Game",
        "content": "פרק מהנה ומוצלח (גם אם הרקע העלילתי שלו מפגר), שמסמן את או’ברייאן ובאשיר בתור אחד הזיווגים המוצלחים בסדרה (אחרי כמה מופעים זוגיים לא רעים שלהם גם בעבר). מה גם שאחרי הפרק הזה אפשר כנראה לסגור סופית את פרשיית “באשיר ילד כאפות” – הוא כבר בהחלט לא כזה.הפרק מתחיל עם באשיר ואו’ברייאן שמבלים על ספינה חייזרית אי שם בגלקסיה רחוקה, ומנסים לעזור להם להיפטר ממלאי הנשק הביולוגי שלהם כחלק מהסכם שלום אחרי מאות שנות מלחמה. היה אפשר לצפות שאו’ברייאן הפרקטי יציע את הפתרון של “תשגרו את כל הקפסולות לשמש ויאללה ביי” אבל משום מה אף אחד לא עשה את זה ובאשיר מפציץ את הקפסולות בקרני מקגאפין. מילא, זו רק ההכנה לתפנית הצפויה – מייד אחרי שבאשיר מצליח להשמיד את כל מלאי הנשק פולשים לספינה חבר’ה עם רובים ויורים בכל מי שזז. או’ברייאן מגלה כישורי קומנדו ראויים לציון, שמראים שאולי זה לא היה רעיון מטופש כל כך לקחת אותו למשימה ההיא של קירה ב-The Homecoming, ואיכשהו הוא ובאשיר שורדים; אבל כמובן שהמיכל-האחרון-של-הנשק-הביולוגי מתנפץ ומדביק את או’ברייאן בלי שאף אחד ישים לב. השניים מנסים לברוח חזרה לספינה שלהם, אבל משהו חוסם את המשגר, אז הם בורחים במקום זה לכוכב הקרוב, מתבצרים היכן שהוא ומחכים שסיסקו יבוא להציל אותם.אקשן!כנראה שהתכנון המקורי היה לעשות פרק מרדפים נועז עם הרבה קטעי אקשן וחלליות ואו’ברייאן בלי חולצה, אבל בסוף כל התוכניות הגרנדיוזיות הללו התנפצו אל צוקי אילוצי ההפקה, ותחת זאת יש לנו את או’ברייאן ובאשיר שמנסים לתקן רדיו בתוך החורבה שלהם, ונאלצים לדבר אחד עם השני – ואחרי שאו’ברייאן מתחיל לא לתפקד בגלל הנשק הביולוגי, גם להסתמך אחד על השני. וזה עובד מצוין. זה לא שבאשיר מפסיק להיות מעצבן (בעיקר כשהוא מזכיר לאו’ברייאן שאשתו לא מרוצה מהחיים בתחנה – אה, כן, והיא בטח נורא מודאגת עכשיו גם כן איפה אתה) אבל כשהוא מספר על אהבת חייו אותה נטש בשביל הקריירה בצי הוא מעורר הרבה יותר סימפטיה מאשר כשדקס משגעת אותו.בינתיים בתחנה העניינים די מדוכדכים. השגרירים של החייזרים הביולוגיים הביאו לסיסקו הקלטה שבה רואים איך או’ברייאן מצליח במו ידיו להפעיל בטעות תוכנה רדומה במחשב של הספינה החייזרית ולהרוג את כולם, ואנחנו מקבלים הזדמנות לראות איך החבר’ה מתמודדים עם אבל. לא הכי טוב. סיסקו צריך להודיע לאשתו של או’ברייאן, קייקו. ודקס צריכה להרגיש רע עם עצמה שלא טרחה לקרוא את היומנים של באשיר מתקופת הלימודים שהוא העמיס לה כדי שתבין אותו. וקווארק נושא הספד מרגש המדבר על מעלותיהם של לקוחים הגונים שמשלמים בזמן. היחידה שיש לה שכל ולא ממהרת לוותר על הצמד היא קייקו עצמה, שחוקרת את ההקלטה עד שמתגלה באופן בלתי נמנע הזיוף – או’ברייאן שותה קפה בזמן אחר הצהריים! הוא אף פעם לא שותה קפה אחרי הצהריים! זה לא הוא! ההקלטה מזוייפת! לחקור תכף ומייד!סיסקו ודקס יוצאים לחקור, וכמובן שמגלים משהו ברגע האחרון. ו”ברגע האחרון” פירושו “כשהחייזרים כבר תופסים את או’ברייאן ובאשיר והולכים להוציא אותם להורג”. ולמה בעצם רוצים להרוג אותם, תשאלו? ובכן, כי הם כל כך רוצים להיפטר מהנשק הביולוגי שזה הכרחי מבחינתם להרוג את כל מי שיודע משהו עליו, גם אם זה יכניס אותם למלחמה עם הפדרציה. ההגיון… לא בשמיים, אבל עזבו, לא נעים לנטפק. ממילא מדובר על עוד גזעים חייזריים שלא נראה יותר אי פעם בסדרה (אמרתי כבר כמה שאני שונא את זה?)כמובן, שיגור שכזה ברגע האחרון הוא מופרך עלילתית, אבל בלי זה לא הייתה לנו הזדמנות לראות את או’ברייאן המסכן שהביולוגי כמעט וגמר אותו כבר מתעקש לקום על הרגליים כדי לא למות בישיבה, ואומר לבאשיר שזה היה כבוד לשרת איתו, ומוריד חולצה. טוב, לא, בפרק הזה הוא כל הזמן עם חולצה (רואים בתמונה!).סיסקו ודקס צריכים עדיין להתחמק מהחייזרים עם איזה תעלול שמאלץ אותם להקריב את אחת מהספינות שלהם, אבל כולם בורחים מהחייזרים המטורללים הללו בשלום. ועכשיו מה? הפדרציה יוצאת למלחמה? נההה, בואו פשוט נשכח מכל הסיפור ההזוי הזה. ובפעם הבאה שמישהו מבקש מאיתנו עזרה עם השמדת הנשק להשמדה המונית שלו, אולי נשמיד אותו במקום זה ונחסוך לעצמנו כאב ראש. או שפשוט נאמר לו לשגר אותו לשמש!או’ברייאן מתאושש לחלוטין מהנשק הביולוגי, אבל עושה רושם שנגרם לו בכל זאת נזק לצמיתות – באשיר לקח קשה את אמירת ה”כבוד לשרת איתך” ועכשיו סבור שיש לו קשר בל יינתק עם או’ברייאן – שכמובן, לא נראה מאושר במיוחד מכל העניין ומתלונן כמה היה נורא להיות תקוע עם האיש שאינו שותק לעולם. ואז מגיע הדיאלוג הבא של או’ברייאן עם קייקו:                                                            O'BRIEN:                You know, I wouldn't mind a cup of coffee right now.                                                                             KEIKO:                Miles, you never drink coffee in the afternoon.                                                                             O'BRIEN:                Sure I do.                                                                             KEIKO:                You do?                                טיהי, איזה סיום מושלם!",
        "url": "/ds9//S02/E13/Armageddon_Game"
      }
      ,
    
      "s02-e14-whispers": {
        "title": "עונה 2 פרק 14- Whispers",
        "content": "פרק מצוין, שיכול להתמודד בכבוד עם כל פרק דומה שיצא לי לראות, גם בסדרות אחרות. ובנוסף לכך, פרק שסובב סביב או’ברייאן באופן מוחלט ויוצא כל כך מוצלח? זה רק מראה כמה יש לדמות, ולשחקן, להציע.אנחנו מתחילים ישר מהאקשן – או’ברייאן נמלט בחללית אל מעבר לחור התולעת, ומתחיל לשפוך את כל קורותיו אל היומן. יש לו שעה להגיע אל מערכת הפראדה (?) והוא לא בטוח אם הוא בכלל יהיה בחיים כשהיומן יתגלה (?!) ו”הם” כנראה בעקבותיו (?!?) והוא מנסה להסביר לעצמו מה לעזאזל הלך ב-52 השעות האחרונות.אוקיי, מה לעזאזל הלך ב-52 השעות האחרונות? עם טיזר כזה, רצוי שיהיה טוב.חוזרים אחורה 52 שעות. או’ברייאן זה עתה חזר ממשימה וקם לפנות בוקר כדי לגלות את אשתו והילדה כבר לבושים ואוכלים ארוחת בוקר. מוזר, אבל מילא. עושה רושם שאו’ברייאן בילה שבוע אצל אותם “פראדה” בהכנות לקראת שיחות שלום שאמורות להתקיים בתחנה, משהו עם מלחמת אזרחים בין האימפריה והמורדים, אבל קייקו מסתלקת עם הילדה לפני שהוא מספיק לסיים משפט.טוב, אנחנו מניחים שזה לא הולך להיות פרק “או’ברייאן חושד שאשתו בוגדת בו”, מה?ובכן, לא. גם בעבודה עושה רושם שלא סופרים את או’ברייאן ומתחילים לעבוד בלעדיו ובלי הפיקוח שלו. מי נתן את ההוראה לעשות את זה? סיסקו. וכשאו’ברייאן הזועף הולך להתלונן לסיסקו, הוא רואה את סיסקו מתייעץ עם קייקו. חשוד, חשוד מאוד! ואנחנו עדיין לא בכתוביות הפתיחה!או’ברייאן הולך לחדר הפיקוד, ואנחנו רואים שלפחות דבר אחד לא משתנה אף פעם – באשיר עדיין מנג’ס לו כרגיל. הפעם על איזו בדיקה רפואית שהוא צריך לעשות. וסיסקו מחרה-מחזיק אחריו ואומר שכולם כבר עשו את זה ומה או’ברייאן מתעכב. וכשאו’ברייאן בא להתלונן לסיסקו על זה שהוא מתערב לו בעסקים, סיסקו מנפנף אותו! ושולח אותו לתקן איזה מהשזהלאיהיה! ואומר שזה נורא חשוב!מישהו עושה מאו’ברייאן צחוק. זה בטוח.או’ברייאן עוד מנסה לתחקר את סיסקו על השיחה שלו עם קייקו. הוא מתרץ את זה בכך שלג’ייק יש בעיות בבית הספר. האם או’ברייאן הולך לקנות את זה?מכאן או’ברייאן המסכן ממשיך לבדיקה הרפואית אצל באשיר. באשיר מתנהג כמו אידיוט מוחלט – שואל את או’ברייאן על חיי המין שלו, מתחקר אותו על בריאות ההורים כשהוא אמור לדעת שאמא של או’ברייאן מתה… לאו’ברייאן כבר מתחיל להימאס והוא מתלהם על איך שכולם הולכים על קליפות ביצים סביבו, כאילו הוא גו… אה, רגע אחד. זה זה! או’ברייאן מתחיל להגיד שנפל לו האסימון ומשהו משובש אצלו ולכן – אבל אז באשיר עוצר את הבדיקה ואומר שאו’ברייאן עבר אותה בהצלחה יתרה. טוב, אז גם לא זה.אגב, גם באשיר וגם סיסקו, אחרי שאו’ברייאן עוזב אותם, נועצים מבט בטאבלט שהם מחזיקים ביד ונראים מוזר מאוד. קיוויתי שזה יהיה מוטיב שיימשך לאורך כל הפרק, אבל זה די נעצר שם, לצערי.האדם היחיד בתחנה שעדיין מתנהג נורמלי לאו’ברייאן הוא ג’ייק סיסקו שמבקש ממנו עזרה בלבנות טכנובלהבלה כלשהו, מה שגורם לאו’ברייאן להיזכר בימי נעוריו העליזים. או’ברייאן שמח לעזור לג’ייק בפרט בהתחשב בכך שלג’ייק יש בעיות בבית הספר… אה, רגע, אין לו? ככה זה?לאו’ברייאן כבר ברור שיש כאן בעיה, ושסיסקו שלח אותו לעבוד על המהשזהלאיהיה רק כדי להרחיק אותו מההכנות לועידת השלום. אז או’ברייאן מראה להם מי הבוס והולך לשם בכל זאת! רק כדי שסיסקו-את-קירה ירחיקו אותו משם בתואנה שאסור לאף אחד להיכנס! ומייד אחר כך או’ברייאן מציץ ורואה מישהו נכנס! משהו כאן לא בסדר!וזה הולך ומצטבר… ג’ייק הוא עדיין האדם היחיד שמתייחס לאו’ברייאן בצורה נורמלית, אבל קירה מפרידה ביניהם חיש קל. וכשאו’ברייאן מסיים לתקן את המהשזהלאיהיה של סיסקו, הוא מבין שחיבלו בו בכוונה. והשיא הוא בארוחת ערב קריפית לגמרי עם קייקו – סצינה מורטת עצבים שבה מתקבלת התחושה שעוד שניה קייקו מסירה מסכה, מתגלה בתור מרגל קרדסי ומתחילה לירות לכל עבר (או לכל הפחות שהיא סיילון). כפי שאו’ברייאן מסכם לעצמו – “זו לא קייקו שלי”.לאו’ברייאן הספיק מכל הטירוף הזה והוא עובר למתקפה – כלומר, סורק את התחנה בחיפוש אחרי אנומליות ולא מוצא כלום, ואז מתחיל לעבור על יומני התחנה. וזו סצינה נפלאה. היא נפלאה בגלל שהיא ממחישה יפה מאוד את מגבלות האודיו. אנחנו רואים את או’ברייאן נוחר לו על הספה בזמן שרצים ברקע כל מני לוגים חסרי חשיבות של שלל אנשי צוות, והתגלית הגדולה של או’ברייאן היא בסופו של דבר שאחד הלוגים בכלל לא זמין לו. עכשיו, כל מתכנת חובב יוניקס היה מספר לכם על שלל דרכים יותר יעילות לעבור על כל הלוגים בצורה טקסטואלית שהייתה עולה מהר יותר על הבעיה, ואני מניח שגם אלו מכם שאינם חולי נפש מסוגלים להבין על מה אני מדבר. מצד שני, הדברים הללו לא היו מצטלמים טוב, אז ניחא.ומה עם הלוג הלא זמין? הוא חסום לאו’ברייאן כי אין לו הרשאת בטיחות מספיק גדולה. אבל אמורה להיות לו! אה-הא! ממדרים אותו! זה… לא חדש במיוחד, בעצם. כמו כן, אמנם אין לאו’ברייאן הרשאת גישה, אבל המחשב בכל זאת מוסר לו פרטים – את תאריך היצירה, יום אחרי שהוא חזר לתחנה. באמת? כזה חור באבטחת מידע, כל כך רחוק בעתיד? גם תאריך יצירה הוא מידע!טוב, או’ברייאן עובר למתקפה, כאמור. הוא מתחיל ללכת בצורה חשודה בתחנה ולעשות דברים ובסוף מפצח את הקבצים המוצפנים – עושה רושם ש”הם” עוקבים אחריו בצורה אובססיבית וקוראים את כל מה שהוא כותב (“אני מקווה שהם נהנו מהמכתבים הסקסיים שלי לקייקו”) – אבל, הם לא טיפשים ולא אומרים בדיוק במה העניין, כי כנראה הם מכירים את או’ברייאן הישן והטוב ויודעים שהוא ימצא דרך לפרוץ לקבצים איכשהו.בייאושו, או’ברייאן פונה אל האדם האחראי היחיד שעוד לא הושפע – אודו, שזה עתה חוזר לתחנה מ… מקום אחר כלשהו. אודו משתף פעולה. סוף סוף בן ברית! אבל או’ברייאן לא מסתפק בזה ומחליט להיות רמבו במקרה הצורך, ולכן הוא מתחיל להכין אביזרי נינג’ה מאולתרים כלשהם. וזה כמובן משתלם די מהר – כשאו’ברייאן חוזר לדבר עם אודו נראה ש”הם” כבר הגיעו אליו והוא הפך למשתף פעולה איתם. ואז מגיע האקשן – נכנסים סיסקו, קירה ובאשיר, סיסקו עם פייזר ואומר “בוא ננהל שיחה קצרה” ובאשיר מנסה להזריק לו סם שינה. אההההההה!כאן יש לאו’ברייאן הזדמנות להפגין את חייל הקומנדו הפנימי שבו (פרק שני ברצף!) – הוא עושה להטוט נינג’ה כלשהו שמסנוור את כולם, בורח החוצה, יורה בשני שומרים שמנסים לירות בחזרה (הלם, אני מקווה!) ומתחיל להתרוצץ בכל רחבי התחנה ולעשות טריקים ושטיקים (הוא מנסה להשתמש במשגר אבל נכשל – פרק שני ברצף שבו או’ברייאן, מכל האנשים, לא מצליח להשתמש במשגר!) עד שהוא מצליח להימלט בחללית (ואפילו ג’ייק פונה כנגדו!). הוא עוד מנסה לפנות לאדמירלית הקרובה, אבל כשגם היא מצווה עליו לחזור לתחנה הוא מבין שהעולם השתגע ונמלט דרך חור התולעת כדי להזהיר את הפראדה. הנה, חזרנו אל תחילת הפרק.כל המהומה הזו הייתה עשויה מאוד טוב. אנחנו לא זזים מאו’ברייאן לשניה, ולכן אנחנו חולקים את התמיהה, הפראנויות ותחושת ה-WTF הכללית שלו. בשלב הזה של הפרק כבר חשדתי שהבעיה היא מן הסתם באו’ברייאן עצמו ולא בכל העולם שסביבו, אבל זה לא היה משנה – הזדהיתי מספיק עם או’ברייאן, וראיתי את כל מה שהוא עשה בתחנה, כדי שלא אוכל להבין מה בעצם הבעיה איתו. תעלומה!ובכן, “הם” באמת היו בעקבותיו – חללית כלשהי יצאה מהתחנה אחרי או’ברייאן, אבל הוא כרגיל לא פראייר ומצליח לעקוב אחריה במקום שהיא תעקוב אחריו. מה שמוביל אותו בסופו של דבר אל חדרון קטן שבו הקנוניה מתגלה במלואה – סיסקו וקירה נפגשים עם שני מורדים של הפראדה! קירה עוד מנסה לומר שאם רק או’ברייאן ייתן לה להראות לו מה יש בחדר מאחוריהם הכל יתברר, אבל או’ברייאן לא פראייר ומאיים עליהם עד ש- אופס, אחד המורדים ירה בו.באשיר צץ מהחדר האחורי כדי לטפל באו’ברייאן, אבל במי באשיר טיפל קודם? ובכן, מהחדר האחורי יוצא… או’ברייאן. אוף, הייתי צריך לראות את זה בא, אבל לא ראיתי. ועוד חשבתי על סיילונים!או’ברייאן האמיתי המום מכמה שהמזוייף נראה כמוהו. הפראדה מסביר שהמזוייף חשב שהוא או’ברייאן האמיתי – עד כדי כך השעתוק (שבוצע על ידי אימפריית הרשע בזמן שאו’ברייאן “ביקר” אצלם, מן הסתם) היה מוצלח. ומה הייתה מטרתו? כנראה לפוצץ את שיחות השלום, תרתי משמע. רק שאו’ברייאן-המזוייף לא היה פראייר, קלט שמשהו לא בסדר (כי בתחנה חשדו שמשהו לא בסדר – היו שמועות, אבל כל הבדיקות שהם עשו לא העלו כלום), ופוצץ את התוכנית על ידי כך שהוא ניסה לשחק אותה גיבור.השיעתוק המסכן עוד מנסה לבקש מאוב’רייאן האמיתי לספר לקייקו שהוא אהב אותה, ואז הולך בדרך כל בעיה-עלילתית-אם-לא-נחסל-אותו.וואו, זה היה סיום מוצלח. מושלם, אפילו. לשם שינוי אין לי שום תלונות לתסריטאים של הפרק הזה, ובאופן כללי אין לי ממש תלונות לפרק (אולי ניטפוקים זעירים, אבל מה הטעם). זה בהחלט אחד מהפרקים הטובים ביותר בסדרה עד כה. מה שעוד נחמד בו הוא שבניגוד לתוכנו, הפרק הזה לא דומה לשום דבר שראיתי עד כה בטלוויזיה (מי רוצה לתת לי דוגמאות נגדיות?)",
        "url": "/ds9//S02/E14/Whispers"
      }
      ,
    
      "s02-e15-paradise": {
        "title": "עונה 2 פרק 15 – Paradise",
        "content": "סיסקו ואו’ברייאן נמצאים בסריקה שגרתית של פלנטות בחיפוש אחרי מקומות להתיישבות. רגע, מה? איך סיסקו ואו’ברייאן קשורים לזה? למה דקס לא עושה את זה? מה עם קרטוגרפים חלליים כמו ההיא המעופפת בכיסא הגלגלים? איך סיסקו קשור לזה? הוא מפקד התחנה, מה הוא יוצא למשימות כאלו? ואו’ברייאן הוא הטכנאי שלהם, בשביל מה הוא יוצא למשימות כאלו? אה, אתם רוצים פרק עם שתי הדמויות האלה ספציפית? אז תגידו. שניה, אני רק מכבה את ההגיון שלי ואוכל לראות את הפרק.השניים מגיעים אל פלנטה מושלמת ליישוב, אבל מגלים שכבר הקדימו אותם – יש שם בני אדם, למרות שלא אמורה להיות שם שום מושבה. ויש איזה שדה ממבו ג’מבו שמונע תקשורת עם פני השטח. אז מה עושים? כמובן, שניהם משתגרים מייד אל השטח בעצמם כדי לראות מה קורה. ואז מגלים ששדה הממבו ג’מבו מחסל לחלוטין את כל הטכנולוגיה שלהם, ובפרט אין דרך ליצור קשר עם החללית ואין דרך להשתגר חזרה ויש איזה מישהו שמכוון עליהם קשת. יופי, חברים. זה היה ממש חכם מצדכם.למרבה המזל, הפרוטוקול הסטנדרטי עבור נחיתה על כוכבים לא מוכרים קובע שיש להיות בקשר רציף עם תחנת האם, ולכן החילוץ כבר בדרך… רגע, מה? אין פרוטוקול סטנדרטי עבור נחיתה על כוכבים? אתם אומרים שאם רוצים לנחות סתם עושים את זה? ואף אחד לא יודע? ב-DS9 לאף אחד אין מושג איפה סיסקו ואו’ברייאן נמצאים בכלל? ברצינות? כן, אני יודע שאמרתי שכיביתי את ההגיון שלי, אבל עכשיו אני רואה שאני אצטרך לכבות אותו אפילו עוד יותר.האמת, קצת נמאס לי. כמו שקרה ב-Invasive Procedure, כך גם כאן – כדי להתניע עלילה מעניינת, התסריטאים נאלצים להתייחס לא רק אל הצוות של DS9 אלא אל כל Starfleet בתור חבורה של אידיוטים חובבניים במיוחד. הרי אלו בדיוק הדברים ש-Starfleet עושה – להגן על תחנות חלל, לחקור כוכבי לכת וכו’. כל מי שמכיר קצת את הצבא יודע שיש שם פרוקוטולים מכאן ועד להודעה חדשה, לפעמים מופרכים לגמרי, שמטרתם פשוטה – למנוע אפילו מהחייל האידיוט ביותר לגרום לעצמו נזק, אם רק יציית לפרוטוקול. אז או שסיסקו לא מציית לפרוטוקולים בסיסיים ביותר, או שהם פשוט לא קיימים, וזה לחלוטין לא הגיוני שהם לא יהיו קיימים.וזהו, אני מפסיק עם הנטפוקים לפרק הזה. אני מבין שזה הכל בשביל לתת תירוץ לעלילה שתהיה בהמשך, אבל אני שונא שתסריטאים נוקטים בפתרונות זולים שכאלו.אז למרות החיכוך עם הקשת בהתחלה, סיסקו ואו’ברייאן מתקבלים בסבר פנים יפות אצל המתיישבים, שמתגלים בתור רובינזונים שהתרסקו על הכוכב לפני עשר שנים בערך ובגלל שדה הממבו-ג’מבו לא היה להם סיכוי לברוח והם אומרים לאו’ברייאן וסיסקו שישכחו מזה בעצמם כי גם להם אין סיכוי. עם זאת, אין להם קניבלים על הכוכב או עשן שחור שטובח בהם, אז נראה שהם הסתדרו לא רע. המנהיגה שלהם, שנקראת אליקסוס אבל אקרא לה רובינזון-ראשית או ר”ר בקיצור, אפילו נראית די מרוצה מעצמה עד כדי כך שהיא מתחילה לנאום על כמה טוב הם מסתדרים בלי טריקורדרים ואיזה כלי איכותי הוא הגוף האנושי, ואיך הם חורשים בשדות, ואיך הם גילו מה האדם יכול לעשות ללא הטכנולוגיה.בקיצור, הם לא רובינזון קרוזו שלקחו לו שנים לבנות סירה, אבל הם גם בטח לא החבר’ה של אי המסתורין של ז’ול וורן שהפכו את האי שלהם למעצמת הייטק כמו שאפילו במיינקראפט אי אפשר. ונראה שזה מכוון כחלק מהאידאולוגיה של ר”ר. למעשה, סיסקו קורא כמה ספרים שר”ר כתבה ומגיע למסקנה שהיא הייתה תמיד אידאולוגית משולהבת של אנטי-טכנולוגיה-חזרה-לאדמה וכו’. ואז התסריטאים מתעקשים לתת לאו’ברייאן לומר את מה שאמור להיות ברור לנו גם בלי זה – שהקטע הזה של להתרסק עם עוד שלל אנשים על פלנטה שמשום מה טכנולוגיה לא עובדת בה בא לה ממש טוב.כבר עכשיו כבר ברור שהפרק לא הולך להציג עימות סביר בין הגישות הפרו- והאנטי-טכנולוגיות; העמדה האנטי-טכנולוגית מראש מוצגת בתור מטורללת קצת יותר מדי וחשודה קצת יותר מדי. אז מה כן יהיה לנו פה?ובכן, לכל גן עדן צריך שיהיה צד אפל משלו, אז מראים לנו אותו: ראשית יש לנו מתיישבת אחת שגוססת לה וכל פלאי הרפואה הפרימיטיבית (כך אומר סיסקו!) לא מסייעים לה. או’ברייאן וסיסקו שוב מעלים את האפשרות של למצוא מה גורם לממבו-ג’מבו כדי לחזור לספינה שלהם ולהביא סיוע רפואי, אבל זה מקפיץ לר”ר את הפיוזים והיא נותנת נאום נוסף לסיסקו שבו היא מצהירה שהם כבר הצליחו להתגבר על 17 מחלות. ואני תוהה – באמת? זה נשמע לי בקלות כמו הדבר הכי מופרך בפרק. יש רופאים בקהל? האם באמת מושבה קטנה ללא טכנולוגיה, על פלנטה חדשה ומוזרה, יצליחו למצוא תרופה לכמות כזו של מחלות? מה יש להם לעשות חוץ מניסוי וטעיה שיהרגו חצי מהמתיישבים?שנית, בזמן שסיסקו ואו’ברייאן עובדים להם בשדות בשיא השמש, אנחנו פתאום רואים איך מוציאים מישהו מקופסת ברזל אטומה בשדה שבה הוא היה מאתמול. רגע, מה? מה הוא עשה? מסתבר שהוא גנב נר, לא פחות! ר”ר מבהירה שזו שיטת הענישה הסטנדרטית שלהם ושהיא הכרחית כדי לשמור את הסדר הקיים, ושהגנב כבר לא יגנוב שום דבר. זה לכשעצמו מעניין – הניצולים כבר עשר שנים על הפלנטה והם מושבה קטנה למדי, אבל הגנב לא למד את הלקח עד אתמול? (כן, כן, אני יודע, גם זה דבר חסר הגיון שהכרחי לצורך זה שיוכלו להציג לנו את הקופסה).והנה עברנו מאי הילדים אל בעל זבוב. מישהו רוצה לנחש לאן זה יתקדם מכאן?ובכן, זה מתקדם לכיוון בחורה באה לסיסקו בלילה ומנסה לפתות אותו. הוא מבין מהר מאוד שר”ר שלחה אותה, ומכיוון שהוא כל כך חכם וצודק וכבר הבין שמי ששולטת ברובינזונים היא טרלהלה לגמרי, הדבר הנכון ביותר לעשות הוא ללכת ולהתעמת איתה, זה בדיוק מה שהוא עושה. בהצלחה יתרה: ר”ר מגיעה למסקנה שסיסקו עדיין לא מספיק מחובר לעצמו, ואולי קצת עבודה קשה תעזור, אז היא משבצת אותו בשמירה הלילית.בבוקר סיסקו עייף, אבל אתם חושבים שלו יש צרות? קודם כל מתה לה הגוססת מאתמול, ואז ר”ר ממהרת להעביר את הדיון לנושא חשוב יותר – מישהו נתפס בפשע מזעזע נוסף! הם תפסו את או’ברייאן מבצע את מה שעל פי ר”ר הוא “הפשע החמור ביותר שניתן לבצע” – הוא בזבז זמן יקר! על המשך הנסיונות שלו להבין מה העסק עם שדה הממבו-ג’מבו! הו, לא!אוקיי, אז ר”ר התגלתה כפסיכית גמורה. הבעיה היא שכולם מקשיבים לה, וגם כשמישהו מנסה להגן על או’ברייאן היא מצליחה להטות את זה לטובתה (עצם זה שמישהו מגן על או’ברייאן מעיד על הרקב המוסרי שאו’ברייאן וסיסקו גורמים! הזוועה!). סיסקו העייף מנסה לגונן על או’ברייאן מפני שליחה אל הקופסה, רק כדי לגלות שאו’ברייאן הוא לא המטרה בכלל – ר”ר הרי מסוכסת אידאולוגית עם סיסקו, ומן הסתם היא תרצה את סיסקו בפנים.ומה עושה סיסקו? מפיל כמה שומרים בבעיטות ובורח כל עוד נפשו בו? ובכן, לא. סוף סוף מה שהפרק רוצה לעשות משתלב עם מה שהגיוני לעשות, ומבאס כל כך – סיסקו פשוט נכנס לקופסה. בסצינה שאין בה יותר מאשר סתם מבטים של הדמויות, אבל היא מצוינת.אחרי שמוציאים את סיסקו מהכלוב ממשיך משחק המוחות המטופש בינו ובין ר”ר – הוא בקושי מסוגל ללכת, והיא מתנה את כוס המים שהיא מבטיחה לו בכך שיוריד את המדים וילבש את הבגדים שלהם (ההבעה של סיסקו כשהיא אומרת את זה – Priceless; ראו תמונה). התוצאה? אנחנו רואים את סיסקו המקרטע יוצא מהחדר שבו הוא היה וזוחל לאיטו חזרה אל הקופסא. מצויין. כל מה שחסר הוא שהוא יצעק “יש ארבעה אורות!”האפקט הדרמטי של הפרק הושג, נשאר רק לחלץ את הדמויות מהתסבוכת שלהם. בשביל זה יש את או’ברייאן, שסוף סוף פותח במרד גלוי ויוצא למסע בחיפוש אחר מקור הממבו-ג’מבו. באופן לא מפתיע, הוא מגלה שהמקור שלו הוא מלאכותי וטמון באדמה. בואו ננחש מי טמן אותו שם ואז גרם לספינה להתרסק… נכון שזה קשה?אחר כך יש לנו קצת אקשן עם הקשת מתחילת הפרק שרודף אחריו, מה שמאפשר לאו’ברייאן להפגין עוד קצת כישורי קומנדו ובפרט ליצור הטעיה מהמדים שלו – וכמובן, התסריטאים שוב חשים צורך לתת לאו’ברייאן לומר את המובן מאליו של “סוף סוף הצלחתם להוציא מישהו מאיתנו מהמדים” במקום שנוכל ליהנות מהסימבוליות בשקט (ולא, לא רואים את או’ברייאן בלי חולצה, מסתבר שמתחת למדים יש להם תחתונים וגופיה גדולים).סוף דבר: או’ברייאן מנטרל את הממבו-ג’מבו ומשחרר את סיסקו מהכלוב עם פייזר, ובתזמון טוב מגיעות גם קירה ודקס שהצליחו יותר מוקדם בפרק להציל את הספינה של סיסקו ואו’ברייאן שר”ר שלחה לה לתוך השמש (קו עלילה מיותר שנועד ליצור קטעי הפרדה בין השיאים הדרמטיים של הפרק, ולתת לדקס וקירה משהו לעשות בפרק הזה, שבכלל לא כולל את אודו או קווארק או באשיר). סיסקו ואו’ברייאן לוקחים איתם את ר”ר והקשת, שצריכים לעמוד לדין על פשעיהם נגד האנושות, וכמובן שמחלצים גם את יתר הרובינזונים ש… אה, רגע, בעצם אף אחד מהם לא רוצה להיות מחולץ. עכשיו, זה כמובן לא סביר שממש אף אחד כולל אף אחד לא ירצה חילוץ, אבל ויתרתי מזמן על הגיון בפרק, והאפקט הדרמטי של לראות עד כמה ר”ר “ניצחה” שווה את זה.בסך הכל קשה לי לומר שזה היה פרק רע, אבל הכוח שלו בעיקר היה לתת כמה אגרופים לבטן עם דברים ש”לא מתנהלים כמו שהם צריכים להתנהל” – למשל סיסקו בכלוב או העובדה שהרובינזונים נשארים. זה טוב וראוי מאוד להערכה – ככה צריך לכתוב תסריט טוב – אבל יותר מאשר מפריע לי בפרק הזה חוסר ההגיון הרב שהיה בו, מפריע לי שלא באמת היה בו עימות אידאולוגי אמיתי. אני כמובן חושב שר”ר וחסידיה הם שוטים; אבל זו לא חוכמה להקצין את מי שאתה לא מסכים איתו.",
        "url": "/ds9//S02/E15/Paradise"
      }
      ,
    
      "s02-e16-shadowplay": {
        "title": "עונה 2 פרק 16 – Shadowplay",
        "content": "עוד המחשה של האופן שבו רעיון נחמד לא מצליח למשוך פרק שלם – והפעם, הוא כל כך לא מצליח למשוך פרק שלם שהם נאלצים להכניס שני סיפורי משנה לא מעניינים פנימה. אבוי.אנחנו מתחילים עם הציוות המוזר של הפרק – דקס ואודו, שיוצאים למשימה מעבר לחור התולעת לחקור שדה חלקיקים מוזר. רגע, מה? איך דקס ואודו קשורים לזה? למה דקס לא עושה את זה? אה, דקס כן עושה את זה? ואודו מצטרף כי זו הזדמנות בשבילו לחפש עוד רמזים על המוצא שלו? זה נשמע… הגיוני. יפה מאוד, ככה עושים את זה!בכל מקרה, אנחנו נהנים לשמוע את דקס מרכלת עם אודו ורומזת לו שיש למישהי בתחנה קראש עליו לפני שמגיעים לאקשן – הם מגלים ששדה החלקיקים המוזר מגיע מפלנטה אחת, ובה הוא מגיע מאיזה כפר בעמק קטן. החיישנים לא מצליחים להבין מה הולך שם, אז דקס ואודו עושים את מה שכל אחד היה עושה – משתגרים חיש קל לקרקע, מתחילים לחקור את המכשיר שיוצר את שדה החלקיקים, ומהר מאוד מוצאים את עצמם כשאקדח מכוון אליהם.ואם כל זה מזכיר לכם בדיוק את מה שקרה בפרק האחרון, אתם לא לבד. אני חושב שאנחנו מזהים כאן תבנית. בפרק הקודם התלוננתי שאין פרוטוקול למחקר של כוכבי לכת חדשים? מסתבר שכנראה שיש כזה, והוא “פשוט תשתגרו לכוכב ותראו מה קורה”.בכל מקרה, הפעם לא מדובר על ניצולים של התרסקות, אלא על “חייזרים טיפשיים מרביע גאמה” שבגלל שיקולי תקציב סטנדרטיים נראים כמו בני אדם עם בגדים מוזרים. הם קצת חשדניים בהתחלה כלפי דקס ואודו, אבל אחרי שאודו מדגים להם שהוא יכול לברוח כל זמן בעזרת המשגר (הודו לאל, יש משגר!) הם נרגעים (קצת נאיביים, החבר’ה). והמשגר מעניין אותם ספציפית בגלל שבתקופה האחרונה פתאום נעלמו להם 22 אנשים ללא הסבר. אודו רואה תעלומה ומייד רוצה לחקור – והחייזרים הטיפשיים הללו שלא יודעים מהחיים שלהם לבד, כמובן נזקקים לעזרה שלו ושל הטכנולוגיה הדקסית.ואיך אודו חוקר? ובכן, בצורה די משעממת – הוא סתם מדבר עם אנשים. קודם כל עם זקן הכפר, שהבת שלו היא האחרונה שנעלמה; ואז עם הבת של הנעלמת. ואלו לא שיחות פרודוקטיביות במיוחד. העיקר פה הוא לא החקירה, אלא העובדה שאודו מוצא את עצמו נאלץ להתחבב על ילדה קטנה שבעיקר רוצה לראות אותו מפגין את כישורי שינוי הצורה שלו, וניכר בו שהוא לא באמת מבין איך העסק הזה של ילדים עובד. זה נחמד ומבוצע לא רע, אבל עודף הקיטש מתיש.בכל זאת, אודו מגיע בתחקורים הללו לתגלית הגדולה שהיא המפתח לפתרון התעלומה – מסתבר שאף אחד מאנשי הכפר לא באמת יוצא ממנו, אף פעם. למה? לא ברור. כשאודו מתחקר את זקן השבט על זה, הוא מתחמק. תעלומה! אז הוא ודקס והילדה יוצאים למסע אל הקצה, וכולם שמחים ונהנים ופתאום הילדה הולכת קצת רחוק מדי והיד שלה נעלמת. לאודו ודקס שלום. וגם ליד, אחרי שהילדה חזרה קצת אחורה.אוקיי…דקס כבר משלימה את הפאזל בעצמה. כל הכפר הוא הולוגרמה אחת גדולה, שמיוצרת על ידי המכשיר שבמרכז שלו וזה מסביר את שדה החלקיקים המוזר. ההיעלמויות? זה כי המכשיר מתחיל להתקלקל. זה טוויסט מצוין וההשלכות שלו מעניינות מאוד, בפרט כשמסבירים לאנשי הכפר מה בדיוק הולך פה ושאין ברירה אלא לסגור את המכשיר אם רוצים לתקן אותו (ואחרת כל הכפר יימחק תוך כמה חודשים). נשארת רק תעלומה אחת – למה הכפר פה מלכתחילה?אחרי שדקס מכבה את המכשיר, התעלומה הזו מתבררת גם כן – זקן הכפר הוא הדבר היחיד שנשאר ממנו (והבגדים שלו, מה שבכלל לא הגיוני, אבל נעזוב את זה). מתברר שהוא נמלט בשעתו מכיבושי הדומיניון (שוב הם? נו, הגיע הזמן שהם כבר יכבשו את הפדרציה או משהו, לא?) ומכיוון שאף אחד לא הצטרף אליו, הוא שחזר את הכפר שלו בעזרת הולוגרמה, ומאז הוא חי במשחק סימס גדול במיוחד, כולל ילדים חדשים וכו’.לדעתי זה פתרון רע. אני מבין את האפקט הרגשי שמנסים לבנות פה, אבל הוא לא מספיק חזק כדי להקהות את המופרכות הטכנולוגית שיש פה. כמות המשאבים שנדרשת בשביל סימולציה שכזו היא מטורפת. אם כל ארחי-פרחי שנמלט מהדומיניון יכול לעשות משהו כזה… כמובן, אני לא רואה ב-DS9 מדע בדיוני “רציני” ולכן אני נותן לה הנחות, אבל גם ככה זה עדיין צורם לי. זה כמו פרק שבו מגלים מישהו שעלה על הסוד לחיי נצח ומנצל אותם כדי לשפר שוב ושוב תמונה של זריחה שהוא מצייר – וזהו, יותר לא ידברו על חיי נצח אי פעם בסדרה.יש לנו דיון מוסרי קטן בין אודו וזקן הכפר, לאחר שהלה לא רוצה להמשיך את הסימולציה כי יאללה, מיצינו, ואודו לעומתו הופך להיות ז’אן לוק פיקארד ומוסר כתב הגנה נלהב על צורות החיים החדשות שגילה. יאיי! אודו יצר קשר רגשי עם עוד חייזרים שהוא לעולם לא יראה יותר!והסוף טוב, כמובן – דקס מצליחה לתקן את המכשיר, הכפר ניצל, אודו הופך לסביבון כדי לבדר את הילדה (לא צוחק, ראו תמונה) וכולם שמחים. נראה לי שהייתי מעדיף שהם לא יצליחו לתקן את המכונה רק כדי לנטרל את עודף הסוכר של הסיום הזה.כל זה תופס לכל היותר חצי פרק. לכן יש לנו לא פחות מאשר שתי עלילות משנה, ושתיהן חלשות גם כן. ראשית יש לנו את ג’ייק סיסקו, שפאפא סיסקו סידר לו ג’וב אצל או’ברייאן כהכנה לאקדמיה של Starfleet. רק שבמהלך הפרק סיסקו ג’וניר מתוודה שהוא בכלל לא רוצה ללכת לאקדמיה – קודם אצל או’ברייאן, ואז אצל פאפא סיסקו עצמו. ובגלל שאנחנו טובעים בסוכר, אז פאפא סיסקו מקבל את זה יפה ועם הרבה ססמאות. בלאאאכס. הסדרה הזו עדיין לא בוגרת מספיק, אני חושש. בסדרה מודרנית יותר סיסקו לא היה מקבל את זה יפה, ולא היה ממהר לתת ססמאות יפות לג’וניור, והסיטואציה הייתה הרבה יותר לא נעימה והרבה יותר מעניינת.קו העלילה השלישי הוא הכי מעצבן, אבל אולי סתם כי יש לי משהו נגד הבאג’ורים. מכיוון שאודו בהרפתקאות בחו”ל, מי שלוקח את תפקיד הנודניק שמקלקל לקווארק את תעלולי השוק השחור שלו הוא קירה. בהתחלה זה עובד טוב, אבל אז פתאום מגיע לתחנה ודק ברייל – האפיפיור הבאג’ורי שלקירה כבר היו פנטזיות הזויות עליו בתחילת העונה אחרי שהוא סימם אותה (זו דרך אחת להציג את הדברים, אבל היא נראית לי מדויקת). עכשיו הסדרה נותנת למתח המיני האדיר הזה להתפרץ קצת – עד שקירה פתאום מבינה שמי שארגן את זה שברייל יבוא לתחנה (בתירוץ מוזר זה או אחר) הוא לא ברייל עצמו אלא בכלל קווארק, שרצה להסיח אותה מעוד מבצע הברחות נועז. היא מסכלת את ההברחות ונשארת עם האפיפיור וקווארק נשאר בלי כלום. סוכר, רבותי, סוכר!לכאורה שלושת הסיפורים הללו אמורים להשתלב תמטית – בכל אחד מהם יש משהו שאינו מה שהוא נראה במבט ראשון (הכפר, ובמידת מה גם זקן הכפר; סיסקו ג’וניור שלא באמת רוצה ללכת לאקדמיה; וברייל שהגיע לתחנה בגלל מזימה קווארקית). אבל בכנות, זה די מאולץ ואני לא חושב שקווי העלילה הללו משתלבים טוב, או שמשהו מהם מוצלח במיוחד, כך שהפרק הזה הוא בינוני מינוס. מה שמציל אותו הם קטעי אודו-ילדה – והעובדה שהקיטש הטהור הזה היא מה שמציל את הפרק אומרת משהו על הבעייתיות שלו לטעמי.",
        "url": "/ds9//S02/E16/Shadowplay"
      }
      ,
    
      "s02-e17-playing-god": {
        "title": "עונה 2 פרק 17 – Playing God",
        "content": "לטעמי זה היה פרק מהנה למדי, למרות שבעצם אין בו כמעט עלילה אלא ערב רב של סצינות כמעט אקראיות. מה שטוב בהן הוא שהן נותנות לדמויות להפגין את האופי שלהן, ולתת לנו להרגיש שהנה, כבר כמעט עברו שתי עונות ואנחנו מיודדים עם הדמויות הללו וכיף לנו איתן. זה נחמד, אבל גם עוזר לי להרגיש שהגיע הזמן להגיע לאקשן האמיתי.עד עכשיו הדמות האנמית ביותר בסדרה הייתה דקס, וכנראה שהחליטו שהגיע הזמן לשים לזה קץ. לכן מטילים עליה משימה – להיות החונכת-לשבועיים של מועמד טרילי לסימביונט. כמובן שמדובר על ברנש מלוקק כמעט כמו באשיר, ולכן באשיר הוא זה שמדבר איתו בתחילת הפרק, כשהפדוואן רועד מפחד על זה שהוא הולך להיות חניך של דקס הידוע לשמצה (אבל, וזה כמובן אבל חשוב – ידוע לשמצה מימי קורזון דקס, שהיה ידוע לשמצה בכך שהוא ידוע לשמצה בכל דבר בערך).הפדוואן מקבל רגע מאגרא-רמא-לבירא-עמיקתא כשהפעם הראשונה שבה הוא רואה את דקס הוא כשהיא משחקת את הפוקר הפרנגי עם קווארק וחבורתו. ומנסה לשכנע אותו להצטרף! נורא! ואז למחרת בבוקר הוא בא לחדר שלה ומוצא שם “שותף להיאבקות” ואת דקס יוצאת מהמקלחת עם חלוק! אהההההה! מה הולך כאן?! איפה דקס החנונית הקורקטית? היא מנסה לשגע את הפדוואן?בינתיים קירה ואו’ברייאן נאבקים באיום הקרדסי החמור ביותר על התחנה מאז אי פעם – העכברושים הקרדסים התחילו להשתולל בה חופשי! כן! אנחנו מקבלים סצינה של או’ברייאן וקירה מנסים לצוד עכברושים (ודקס היא זו שצדה אותם בסוף)! ואז אנחנו מקבלים עוד סצינה שבה קווארק מתלונן על העכברושים – וכמובן, הם לא התאפקו מלאפשר לנו להשוות את הפרצופים שלהם (ראו תמונה; מצטער, דקס, זה הפרק שלך, אבל על התמונה הזו אי אפשר לוותר). או’ברייאן מדגים את המכשיר החדש שהמציא נגד העכברושים – משהו שמשמיע קול מזעזע בתדירות שרק עכברושי-קרדסים יכולים לשמוע. ופרנגים, אם לשפוט על פי הצווחות של קווארק. היי, או’ברייאן גילה בטעות נשק לא קטלני שיעיל מאוד עבור פרנגים! תנו לי לנחש, לא נשמע עליו יותר אי פעם.דקס והפדוואן יוצאים למשימה מעבר לחור התולעת כדי… משהו… אה… שיהיה להם זמן לדבר ולתת לדקס הזדמנות להרגיע את הלחץ שלו? אולי, אבל יותר סביר – כדי להכניס עוד קו עלילה לפרק כי ככה אי אפשר. אז הם מתנגשים באיזה… משהו… לא ידוע… שנתקע בתוך הספינה שלהם. כמובן, הדבר הטבעי ביותר לעשות הוא להחזיר אותו לתחנה כי זה לא מסוכן בכלל.אחר כך אנחנו חוזרים לקו העלילה של דקס החונכת, הפעם במסעדה הקלינגונית עם השף המטורלל (עושה רושם שזה לא יחזור יותר בסדרה, וחבל, זה היה מאוד משעשע). הפדוואן מתגלה, איך לא, כרכיכה לא קטנה שבעיקר נגרר אחרי הדרישות של אבא וכל מה שהוא יודע לעשות הוא להיות טייס. די ברור כבר שהוא לא הולך להיות מעניין במיוחד, אבל זה לא העניין – העניין הוא שדקס גם רואה את זה והשאלה היא איך היא תגיב. והיא מגיבה, בשיחה עם סיסקו. זו ההזדמנות הראשונה שלנו בסדרה בערך לראות דקס עצבנית ומבולבלת, שמצד אחד מבינה שצריך לכסח את הפדוואן ומצד שני לא רוצה להיות מנייקית כמו קורזון.חלק מהעניין הוא בכך שקורזון היה החונך של דקס במקור, וזו הייתה חוויה טראומטית בשבילה (כמה מפתיע) והוא המליץ לא לקבל אותה בכלל. היא התעקשה, עברה, ובסופו של דבר קיבלה (ולא במקרה) את הסימביונט של קורזון עצמו. זה בהחלט מוסיף עניין לדמות. דקס נראית בעיקר מעוצבנת על מסכת הייסורים הזו שכמעט ומנעה ממנה את האיחוד, עד שסיסקו מצביע בעדינות על כך שאולי דווקא בזכותה דקס היא מה שהיא היום.טוב, מספיק עם החרא הפסיכולוגי, בום! הדבר הלא ברור שדקס ושות’ הביאו מהחלל והושם במעבדה מאחורי שדות כוח סופר-דופריים מתחיל לפוצץ דברים! לא היה לנו לפני כמה פרקים קטע כזה של יצור משתולל שבורח מהמעבדה? (טוב, בדיעבד זה לא מה שקרה שם אבל נעזוב את זה). חברים, אתם חייבים להפסיק למחזר שטיקים!הדבר-במעבדה הוא כנראה קו העלילה החלש ביותר של הפרק, למרות שעל פניו הוא היה אמור להיות הדבר המרכזי בפרק מלכתחילה. מסתבר שזה יקום בזעיר אנפין, והוא כל הזמן “מתרחב” (זה בא בגלים) ואם יתנו לו להתרחב עוד קצת הוא ישמיד את התחנה. ולהוציא אותו מהתחנה ולהחזיר אותו לרביע גאמא זה מסוכן. אז מה עושים? להשמיד! אבל אז מגלים אינדיקציות כלשהן לכך שיש בתוך היקומון הזה חיים תבוניים. שמתפתחים בקצב מואץ – דקות אצלנו הן כנראה אלפי שנים אצלם.מבחינה מד”בית זה רעיון נהדר, אבל הם לא ממש מתעסקים ברעיון הזה (למשל – אם היה אפשר לתקשר איתם, יש סיכוי סביר שהמתמטיקה שלהם הייתה משמעותית יותר מפותחת משלנו בגלל הזמן הרב שהיה להם כדי לפתח אותה – היינו יכולים ללמוד מהם אינסוף דברים!). תחת זאת הם רק מתעסקים בשאלת הפינוי. קירה מייצגת את העמדה המרושעת של “להשמיד אותם זה כמו לדרוך על נמלים”, בזמן שאודו נותן פרצוף ואומר שהוא לא דורך על נמלים, וסיסקו מזעיף פנים והולך לבהות בחלון ולנהל שיחה מלב אל לב עם ג’ייק כדי לחשוב מה לעשות.בינתיים דקס אומרת לפדוואן בדיוק מה היא חושבת עליו, ויש מריבות, ויש התפייסויות, ויש שיחות אישיות ולא נראה לי שכדאי להכביר יותר מדי מילים על זה כי כבר הבנו את הקטע. זה עשוי די טוב וגורם לנו לראות את דקס יוצאת מהפוזה הסטנדרטית שלה וזה בהחלט חיובי. הייתי רק שמח אם זה היה מערב דילמה מוסרית יותר רצינית ועם סוף פחות צפוי. הסוף הצפוי הוא שהפדוואן מתחיל לגלות עמוד שדרה, ודקס מתחילה להתרשם ממנו לטובה, ויש לו הזדמנות להוכיח את כוחו כשסיסקו בוחר בפתרון המתבקש של “בואו ננסה להחזיר את היקום למקום שלו”, כי כדי לעשות את זה צריך איכשהו לנסוע בתוך חור התולעת בצורה סופר-דופר מסוכנת והפדוואן מצליח. אז סוף טוב וכולם שמחים. רק שזה סוף כל כך בנאלי וכל כך בוחר בדרך האמצע שבה הכל בסדר, שאני תוהה מי כאן היה אמור לשחק את אלוהים.",
        "url": "/ds9//S02/E17/Playing_God"
      }
      ,
    
      "s02-e18-profit-and-loss": {
        "title": "עונה 2 פרק 18 - Profit and Loss",
        "content": "פרק מהנה ומוצלח, אחד מהטובים ביותר עד כה לטעמי. מה שקורה כשלוקחים את קווארק ביציאה מהסטריאוטיפ הגזעני האנטי-פרנגי הרגיל, מוסיפים לו את גארק שיורד סוף סוף מהגדר ומשתתף קצת במשחק, ומוסיפים טיפה פוליטיקה קרדסית-באג’ורית ואת אודו, ועושים את זה טוב לשם שינוי. וכמובן, לגנוב באכזריות חצי מ”קזבלנקה” לא מפריע (בפינת הקוריוז - מסתבר שאיימו על התוכנית בתביעה והם נאלצו לסלק חלק מהרפרנסים).ההתחלה נראית סטנדרטית - שוב מגיע לתחנה האורח השבועי בספינה חצי מרוסקת ממישהו שירה עליו, רק שהפעם אלו קרדסים - “תלמידה”, “תלמיד” ו”מורה”, וכפי שיתברר לנו חיש מהר ה”תלמידים” הם טרוריסטים קרדסים מבוקשים שלא ברור מה הם עשו אבל כנראה הם אמרו שלום ותודה ליותר מדי אנשים ואולי יש להם מימון מהקרן החדשה לקרדסיה, והשלטון הצבאי הקרדסי מעוצבן. פלא שהם רוצים לברוח מהתחנה כמה שיותר מהר? אבל בינתיים הם תקועים שם עד שאו’ברייאן יואיל בטובו לתקן להם את הספינה (משהו אומר לי שלא משלמים לאו’ברייאן בונוס על לתקן ספינות שלא שייכות לפדרציה).ובינתיים אנחנו עוברים להתעדכן בזוגות החביבים עלינו - אודו מציק לקווארק על איזה מכשיר הסוואה לא חוקי שיש לו, ואילו באשיר וגארק אוכלים ארוחה משותפת ואפשר לחתוך את המתח המיני בסכין. אם הייתי כותב באנגלית זה היה המקום לבדיחת Cloak and Dagger, כי באשיר שוב מציק לגארק על האם הוא מרגל או לא (הימים הישנים והטובים שבהם לא סמכו על הצופים שיראו כל פרק ולכן האכילו אותם בכפית במידע רלוונטי בתחילת הפרק…).                                                            GARAK:                With sentiments like those, you wouldn't last for five seconds on Cardassia.                                                                            BASHIR:                Would you?                                                                            GARAK:                Fishing again, Doctor?                                                                            BASHIR:                Well, assuming you're not a spy                                                                            GARAK:                Assuming.                                                                            BASHIR:                Then maybe you're an outcast?                                                                            GARAK:                Or maybe I'm an outcast spy.                                                                            BASHIR:                How could you be both?                                                                            GARAK:                I never said I was either.                                נו, אז עכשיו קצת יותר ברור מהו גארק. טוב, גם קודם זה היה ברור, אבל עכשיו הוא אומר.בינתיים אצל קווארק העניינים מתחממים כשהוא רואה את ה”מורה”, עיניו נפערות, הוא רץ אליה באושר וחוטף סטירה (פרנגים ממשיכים להיות שק החבטות בסדרה הזו). זה לא עושה עליו רושם - לאודו הוא אומר שזה היום המאושר בחייו - והוא מתחיל להטריד מינית את המורה בכל דרך אפשרית. ואודו תוהה:“How well does this woman know you? Enough to dislike you or well enough to hate you?”מסתבר - וכן, קשה לנו להאמין - שהם היו נאהבים, אי שם לפני שנים רבות (ולא בפריז אלא ב-DS9), ואז קווארק גנב כספים מהממשל הקרדסי דרכה או משהו. ועכשיו מכל הפאבים על תחנות חלל שמנוהלות בידי פרנגים היא הייתה חייבת להיכנס לשלו.בכל מקרה הרומן המתחדש נקטע באיבו כשגארק פתאום מבחין במורה והתלמידים. הו-הו-הו, איזו מתנה למרגל-מנודה שכמותו. הטרוריסטים נכנסים כמובן להיסטריה, כי אם יש קרדסי בתחנה הוא בטח מרגל והם היו בטוחים שלא יהיו קרדסים בתחנה (וכמובן, במובלע, שהקרדסים לא יטרחו לשים בתחנה מרגלים שאינם קרדסים - אתם רציניים?). בקיצור, הם נכנסים ללחץ לחץ לחץ בואו נברח מפה, וזה גורם לקווארק לדבר ישירות עם גארק בנסיון להבין מי נגד מי - דיאלוג מאוד משעשע, כיאה לגארק. עם זאת, מה שמדהים בדיאלוג הזה הוא שאנחנו רואים שלשם שינוי ממש אכפת לקווארק, עד לרמה של איומים ריקים על גארק. איזה מתוק! הוא באמת מאוהב! ואחר כך הוא הולך לשכנע את המורה להישאר איתו. ונכשל, אבל נראה שהמאמצים שלו הולכים לאנשהו.                                                            QUARK:                Then let me help you. l ask for nothing in return... except that you stay with me forever.                                טוב, זה מתקדם לאט למדי. בואו נכניס אקשן בדמות ספינה קרדסית שמאיימת על התחנה, ומגיעה לפני שהספינה של הטרוריסטים תוקנה. איך הקרדסים יודעים? נו, גארק. וזה לא צעד טריוויאלי - למרות שגארק הופיע מעט מאוד עד עכשיו הוא היה מבדר מאוד, ולא היינו רוצים לחשוב עליו כאחד מהרעים. אבל הוא זה שהולך לדסקס עניינים עם סיסקו שאומר לו שישכח מזה, החצוף, ב-DS9 לא נכנעים לאיומים! מה גם שגארק לא מאיים - נראה שהוא רוצה כמה שפחות לעורר מהומה, והסירוב של סיסקו צפוי מבחינתו. אז מה הוא זומם עכשיו?בינתיים קווארק עולה על רעיון גאוני - לתת לטרוריסטים את מכשיר ההסוואה שלו כדי שיוכלו להימלט בשלום מהתחנה. המחיר? המורה נשארת איתו. כולם מנצחים! רק שהמורה לא ממש ששה לשתף פעולה עם זה ולא מהססת לאיים על קווארק בפייזר כדי שיביא את המכשיר. והוא מנסה להרגיע אותה, וחוטף בטעות יריה. רגע, שוב? לא ירו בו לפני עשרה פרקים? אבל לא לדאוג, זה היה על הלם והמראה של קווארק ההלום שובר סופית את המורה ואנחנו מקבלים סצינת רומנטיקה פרנגית-קרדסית לפי הספר. וואו, יפה. הם באמת נותנים לקווארק להשתתף בסצינה רומנטית נורמלית. בלי לעשות ממנו צחוק. באמת שיפה.ואז בא אודו ועוצר את המורה. רגע, מה? ובכן, פוליטיקה זה עניין מסריח. וגארק לא טיפש. הוא כנראה משך בחוטים ועכשיו הקרדסים מציעים לבאג’ורים לשחרר אסירים. והממשל הבאג’ורי כמובן מסכים לעסקה כי למי אכפת מהקרדסים הללו. וסיסקו ואודו מעוצבנים אבל משתפים פעולה. נו, מה עכשיו?עכשיו מסתבר שיש מישהו שהשטיקים של גארק לא מספיקים לו - אחד גאל טורן שמתחיל להסתובב בתחנה, ועושה רושם שהוא מכר ותיק של גארק ושהשניים שונאים זה את זה כבר המון זמן. טורן מציע לגארק עסקה - ביטול הגלות של גארק (הא! אישור רשמי!) תמורת חיסול הטרוריסטים והמורה לפני שיוסגרו. למה, בעצם, הקרדסים צריכים את זה? לא ברור. כנראה כדי להניע את העלילה. גארק… לא מרוצה, אבל ביטול גלות זה לא משהו שמקבלים בכל יום.אז מי יציל את החבר’ה? האדם היחיד שיכול לשחרר אותם הוא אודו, אבל למה שאודו יעשה את זה? כי קווארק יגרום לו, כמובן! ואז אנחנו מקבלים שיחת שכנוע שבה קווארק מנסה כל תעלול אפשרי. אודו, בלש מיומן, מפצח את קווארק ומבין שהוא פועל מאהבה טהורה. זה עדיין לא מספיק לו. ואז קווארק יורד על הברכיים ומתחנן (שוב? גם ב-Move Along Home המזעזע זה הגיע לכדי כך). זה איכשהו כן משכנע את אודו, אבל הוא אומר שהוא ישחרר אותם “בשביל הצדק” ולא בשביל קווארק. זה… קצת מוזר. אודו הולך להפר פקודה ולגרום לתסובכת פוליטית סתם כי בא לו? משהו אומר לי שלא נשמע אף פעם על ההשלכות של הצעד הזה.קווארק, כמובן, מאושר עד השמיים. ראו תמונה (אודו מרוצה הרבה פחות ומסנן “Let. Go”).קווארק, המורה והטרוריסטים מגיעים לספינה עם מכשיר ההסוואה. אבל גארק כבר מחכה להם שם עם פייזר. במקום לירות הוא מתחיל לדבר. רואים שהוא לא ממש אוהב את כל העסק הזה, אבל ככל שקווארק מנסה לשכנע אותו יותר לרדת מזה כך נראה שהוא משתכנע יותר להמשיך עם זה הלאה - רק שגאל טורן הגאון מתערב באמצע, לוקח לגארק את הנשק, לועג לו על כך שהוא בכלל חשב שיבטלו את הגלות שלו בגלל המעשה הספציפי הזה, ומתכונן לירות בכולם בעצמו, רק שגארק לא פראייר ויורה בו עם מה שנראה כמו עוד נשק. המממפף. שנזמן את החשודים המיידיים? אבל לא; משהו אומר לי שגם על החיסול של מפקד הספינה שעדיין חונה מחוץ לתחנה לא נשמע יותר אף פעם.באופן לא מפתיע, המורה מחליטה להיפרד מקווארק וללכת יחד עם התלמידים. ראשית, כי אם היא תישאר זה יפגע בסטטוס-קוו הקדוש של סדרות משנות התשעים; ושנית, כי אחרת זה לא יתאים לסצינה ההיא מהסרט מההוא (והם אכן משחזרים אותה די במדויק, פרט לכך שכשגארק וקווארק הולכים גארק מדבר על המוזרויות באהבה במקום שמישהו יאמר משהו על ידידות מופלאה).בסך הכל זה היה פרק מבדר ועתיר ציטוטים מוצלחים, וההצגה האנושית של קווארק בהחלט מרככת במשהו את תחושת ה”פרנגים הם קריקטורה” ששורה כל הזמן על הסדרה. השאלה המעניינת באמת היא האם הפרק הזה היה סוג של שבירת סטטוס קוו ביחס לגארק - איך הולכים להתייחס אליו מעכשיו בתחנה? שאלה טובה. משהו אומר לי שבערך כמו קודם.",
        "url": "/ds9//S02/E18/Profit_and_Loss"
      }
      ,
    
      "s02-e19-blood-oath": {
        "title": "עונה 2 פרק 19 - Blood Oath",
        "content": "עוד פרק מוצלח, וכנראה הפרק הכי טוב של דקס עד כה. אנחנו שוב מקבלים המחשה לאופן שבו עלילה גנרית הופכת למעניינת כשמכניסים פנימה את העניין הזה של מטען החיים הקודמים שכל טריל-עם-סימביונט נושא (כמו ב-Dax), ואנחנו שוב נתקלים בשאלה כמה מג’דזיה דקס היא הג’דזיה וכמה ממנה הוא הדקס. וכדי שיהיה ממש טוב, עושים את זה עם קלינגונים שמתוארים בצורה טובה ולא גנרית/גזענית!בהתחלה נראה שדווקא כן ילכו לכיוון הגנרי/גזעני, כשקלינגון זקן ושיכור משתולל בהולודק של קווארק, אבל די מהר אנחנו מגלים שכשהקלינגון קצת פחות שיכור הוא קצת פחות גנרי, ושיש לו עוד שני עמיתים קשישים על התחנה, ושנראה שמדובר על פגישת מחזור של שלושת המוסקטרים. אבל בשביל מה הם כאן? ובכן, כשדקס שומעת את השמות שלהם - קור, קולות’ וקאנג - פתאום נפערות לה העיניים. גם לצופים של הסדרה המקורית אמורות להיפער העיניים כי כל הדמויות הללו הגיעו ממנה, אבל האפקט התבזבז עלי כי לא ראיתי ולא הכרתי. עדיין, זה תעלול נאה וראוי לציון של יוצרי DS9, שכנראה סייע להביא לפרק הזה שלוש דמויות של קלינגונים שנראה שיש להם אישיות. ושאף אחד מהם בכלל לא דומה לוורף.מה שלושת המוסקטרים מחפשים? נקמה, כמובן. ואמנם, כידוע, פתגם קלינגוני עתיק אומר שנקמה היא תבשיל שעדיף להגיש קר, אבל הנקמה הזו כבר קפואה ממש - בת שמונים שנים לערך. אבל על רצח הבן הבכור של כל אחד מהקלינגונים אין התיישנות! למזלו של אלוהים הוא לא היה מעורב במכת הבכורות הזו אלא קלינגוני שזוכה לכינוי המעצבן “הלבקן”. כי הוא לבקן. ולבקנים תמיד מקבלים תפקידים מעצבנים כאלו.הלבקן לא על DS9 אלא באיזו מצודה מוגנת היטב היכן שהוא, אז מה הקלינגונים עושים כאן? ובכן, לברית שלהם היה שותף אחד נוסף, אי-אז לפני שמונים שנה - קורזון דקס, שהיה הסנדק של אחד מהבנים, ובאופן כללי הצליח בצורה קסומה כלשהי להיות איש פדרציה שנמצא בקשר אישי עמוק עם קלינגונים. כשהמוסקטרים רואים שקורזון הוחלף בג’דזיה הם… לא מרוצים, כמובן. קאנג אפילו יוצא מגדרו כדי להתיר את הברית של דקס איתם מטעמי בלה בלה טכניים ונאום עגום על קריסת האימפריה הסנטאורית. סליחה, התכוונתי הקלינגונית.והנה דקס נמצאת בצומת מעניינת - אין לה מחוייבות פורמלית. אבל האם היא רוצה להשתתף במסע הנקמה בכל זאת? האם זו הנקמה של קורזון, או של דקס? האם זו החלטה רציונלית או רגשית? האם זה הרגש של ג’דזיה או של דקס? האם זה כמו ילד שנוקם את נקמת אביו, או ש… טוב, הבנתם את הקטע. שאלות מעניינות, והפרק לא מספק להן תשובה חד משמעית (וטוב שכך). השיא הוא בהתייעצות של דקס עם קירה הנוגעת להרג אנשים (כי ג’דזיה לא הרגה עדיין אף אחד, וקירה הרגה מלאנתפלים וקשה לומר שזה עשה לה טוב). האם קורזון לא הרג אף אחד מימיו? אני בטוח שכן. האם בגלגולים הקודמים של דקס הוא לא היה אצל טרילים שהרגו? אני בטוח שכן. אז יש לדקס היסטוריה שלמה של אלימות לשאוב ממנה, ועדיין היא פונה אל קירה - זו כמובן ג’דזיה בפעולה, ומטעמים רגשיים ולא אינטלקטואליים (וכמובן, היא לא מקבלת תשובה מעודדת בכלל).אבל נו, ברור שהיא רוצה להשתתף, אחרת הפרק היה נגמר כאן.עכשיו היא צריכה לשכנע את המוסקטרים לתת לה להצטרף, כל אחד בדרכו הוא. עם אחד מספיק להרים כוסית אצל קווארק. עם אחר צריך לערוך דו קרב בת’לת’ (החרבות הקלינגוניות המגוחכות) - כשראיתי את הדו קרב נזכרתי איך קראתי לא מזמן שבימי הביניים לא נהגו להסתייף עם בלימת חרב אחת עם החרב השניה כי זה מקהה את החרבות ושובר אותן, כך שסצינת הקרב הזו נראתה לי טיפה מגוחכת פתאום. עם השלישי היא פשוט צריכה לשכנע אותו שהיא ממש ממש ממש ממש רוצה נקמה.ואז צריך גם לנער את סיסקו. שזועם על כל העניין הזה כאילו הוא לא היה החבר הכי טוב של קורזון דקס, או משהו. האם זה אומר שהוא רואה את ג’דזיה כשונה מהותית מקורזון ולא רוצה ש”תתקלקל”?ואז גם מתברר שכל מסע הנקמה הוא סוג של מלכודת, והלבקן יודע שהם באים ומוכן לקראתם והקלינגונים בסך הכל מצפים למוות בכבוד בקרב כי נמאס להיות זקנים שמנים. אבל דקס לא פראיירית. והיא בעלת ההכשרה המסוכנת ביותר שאפשר להעלות על הדעת אצל לוחמי הפדרציה - קצינת מדע! אז היא מנטרלת איכשהו את כל הפייזרים של כל השומרים של הלבקן כך שכל הקרבות הם קרבות פנים אל פנים אכזריים עם בת’לת’ שכמובן, לא רואים בהם טיפת דם ולכן כל העניין די מגוחך. עדיין, אנחנו מקבלים סצינת אקשן די ארוכה שמראה שדקס היא חיילת קומנדו שאין לזלזל בה. קודם או’ברייאן ועכשיו גם דקס? יש מישהו על התחנה הזו שהוא לא לוחם קומנדו נועז?ניחשתי שכל הקלינגונים יתפגרו במהלך הקרבות ויותירו את דקס להרוג את הלבקן בעצמה, וזה מה שקורה - כמעט. הפרק הזה הוא לפי הספר ולא חורג ממנו אפילו טיפה - הלבקן מנחש משום מה שדקס לא רוצה להרוג אף אחד (אולי זה שבמהלך הקרבות היא הקפידה לא להרוג אף אחד רמז משהו) ומתחיל לעשות לה מלחמות פסיכולוגיות רק כדי שקאנג הגוסס ידקור אותו מאחורה. שוב התסריטאים ברחו מהבחירה הקשה! והם גם משאירים את קור פצוע אבל בחיים. שזה טוב כי אני מחבב את השיכור הזה מספיק כדי שהוא יופיע בתמונה יחד עם דקס.ועדיין, זה שדקס לא הרגה אף אחד לא אומר שהיא יצאה מהפרק בלי פגע, ואנחנו מקבלים את תמונת הסיום המתבקשת והמוצלחת שבה דקס חוזרת לחדר הפיקוד. וקירה מסתכלת בה. וסיסקו מסתכל בה. והיא מסתכלת חזרה. ואיכשהו שום דבר לא הסתדר ולא חזרנו לשום סטטוס קוו. פעם שניה העונה שזה קורה (קודם זה קרה ב-Necessary Evil). יפה!סוף סוף קיבלנו פרק דקס שבו מוציאים אותה מאיזור הנוחות שלה ומכריחים אותה להציג אופי ולהתמודד עם דילמות אמיתיות, ועושים את זה טוב! העונה הזו לא מתקדמת יותר מדי מבחינה עלילתית בינתיים, אבל מבחינת פיתוח הדמויות דומני שנפתרו רוב הבעיות של העונה הקודמת.",
        "url": "/ds9//S02/E19/Blood_Oath"
      }
      ,
    
      "s02-e20-the-maquis-part-i": {
        "title": "עונה 2 פרק 20 - The Maquis, Part I",
        "content": "אנחנו מתחילים עם ספינת חלל קרדסית שחונה בתחנה. רגע, מה? ממתי הקרדסים מעיזים לעשות דברים כאלו? הם לא מפחדים שיפוצצו אותם או משהו? ובכן, מסתבר שלא, אבל שהם צריכים, כי שתי דקות לתוך הפרק נקטעת שיחת הבנות המביכה של דקס וקירה עם החללית המתפוצצת. אוקיי. זה היה לא מפתיע. זה היה ממש לא מפתיע כי ראינו איזה מישהו (שבאופן מפתיע, לא היה באגו’רי) מטמין משהו ליד החללית, אבל גם בלי זה קשה לומר שזה היה מפתיע.מסתבר שאת יתר העולם זה כן מפתיע וכל העולם ואחותו עומדים לסיסקו על הראש כדי שיגלה אם זו הייתה תקלה או חבלה. אז אנחנו מבלים יותר מדי זמן פרק עם טכנובאבל; אין פלא שיהיה גם חלק 2! שורה תחתונה: כן, חבלה! ובינתיים בא לתחנה אורח - קאל הדסון, חבר ותיק של סיסקו שכרגע מחלטר בתור נציג צה”ל בשטחים. רגע, מה? DS9 מניח שכולם צופים בשקיקה גם ב-TNG שהעונה השביעית שלה שודרה במקביל, ולכן כבר בקיאים חלקית בפרטים (אבל משלימים אחר כך, לא לדאוג). תקציר: הפדרציה והקרדסים הלכו מכות הרבה זמן. נמאס להם. הסכם שלום. חילופי שטחים. מתנחלים שלא בא להם לעזוב. תוכנית ההתנתקות… כלומר, בלי החלק של תוכנית ההתנתקות. המתנחלים נשארו בשטחים (“האיזור המפורז”) תחת שלטון קרדסי ועם מינימום תמיכה מהפדרציה - כפי שהדסון אומר, התפקיד שלו הוא בדיחה. מי היה מאמין שזה יסתבך.היי, סיפור פוליטי מעניין! יפה!כמו כן, הדסון שחור. מה שאומר שיש לנו באותו פרק שני קציני פדרציה שחורים, עם שמות, שמדברים זה עם זה, ולא על קצינים לבנים (אלא על בחורות - דקס והנשים ז”ל)! הסדרה עברה בזה הרגע מבחן שאם הוא לא קיים אז צריך להמציא אותו.רק חבל שכבר עכשיו ברור שהדסון הוא הרע. לא אשמת התסריטאים, שלא חושפים כלום, וגם לא אשמת השחקן הסימפטי. סתם ברור שלא סתם הביאו את הדסון לכאן ולא סתם מדגישים את הידידות הארוכה שלו עם סיסקו. ואת התסכול שלו מהמצב בשטחים. שלבו את זה עם זה שאנחנו כבר יודעים שפיצוץ הספינה היה פעולת טרור אנושית. מה קיבלנו? אמביוולנטיות עלילתית? גבולות מוסריים אפורים? יפה יפה. יש סיכוי שזה הפרק הכי חשוב בסדרה עד כה. וטוב שנזכרו שסיסקו קיים ונתנו לו את הפרק הזה.מכיוון שבינתיים הכל כבד ורציני, החליטו לתת לנו הפוגות קומיות בדמות חברת מחתרת שמנסה לקנות נשק אצל קווארק, שמחזר אחריה במרץ גועלי אופייני. למה זה מצחיק? כי היא וולקנית. ואתם יודעים וולקנים. הם כאילו רציניים ולוגיים. ופציפיסטים, אז זה מצחיק שהיא קונה נשק. וקווארק. וחיזורים. ויין. מביך, מביך.אבל לא הכל שחור: כדי לקדם את העלילה קדימה מתגלה שיש לקרדסים עוד נציגים על התחנה מלבד גארק - נציגים לא קרדסיים (היי! זה בדיוק מה שהתלוננתי שמתעלמים מאפשרות קיומו לפני שני פרקים!), והם חוטפים את מפוצץ הספינה מתחילת הפרק. אקשן.ואז סיסקו חוזר למגורים שלו ומגלה שם את גאל דוקאט (הקרדסי מפקד התחנה לשעבר) מחכה לו.זה נראה מופרך לגמרי במבט ראשון - איך בדיוק דוקאט יכול להיכנס בלי שסיסקו ידע? אבל דוקאט עצמו מתייחס לכך בפירוט ומזכיר לסיסקו שאת מה שהוא כבר הספיק לשכוח על התחנה סיסקו אף פעם לא ילמד. יפה. אבל מה דוקאט רוצה? ובכן, עושה רושם שהוא מבין שמישהו מנסה לגרור את הפדרציה והקרדסים למלחמה, והוא רוצה למנוע את זה על ידי כך שהוא יגיד לסיסקו להזיז את התחת וישתף איתו פעולה. סיסקו לא מתלהב (ראו תמונה) אבל מסכים.וכך הזוג המוזר יוצא לו בספינה אל השטחים (ומנהל שיחות נהדרות שבהן דוקאט לועג לסיסקו ולפדרציה - אני מתחיל לחבב אותו), וחיש קל הם עדים לכריתת עצי זית… כלומר, למתנחלים שמותקפים על ידי קרדסים שמתעלמים גם מהפקודות של דוקאט, שכבר רוצה לחסל אותם בעצמו אבל מתנחלים אחרים בספינות מאולתרות עם נשקים השד יודע מאיפה מחסלים אותם קודם. בקיצור, תוהו ובוהו. וכשהם כבר מגיעים לשטחים המהומה רק מחריפה ויש ויכוח עז בין נציגי המתנחלים והקרדסים, ואז הקרדסים מקרינים סרטון “הודאה” של הטרוריסט (רק חסר סרבל כתום וקרדסי עטוף בשחור ליד) ומחזירים את הגופה שלו אחרי שהוא “התאבד”, ואז כבר יש מכות.מה שמטריד הוא שהקרדסים צודקים, וסיסקו יודע את זה. אבל הוא מגיע לסיפור באמצע. גם לבני האדם יש טיעונים משלהם על התנכלויות ועקירת עצי זית ודיכוי ולא ברור אם הם לא פונים לטרור כאמצעי אחרון לפני שהקרדסים ייפטרו מהם סופית. הדסון מבהיר את זה יפה, וסיסקו מבואס נורא. הוא חוזר עם דוקאט לתחנה ולא ברור איך אפשר לפתור את התסבוכת הזו ויש חשש כבד ממלחמה עתידית. והוא רב עם קירה שמבחינתה כל הקרדסים שקרנים ופושעים ואסור לתמוך בהם ולו ברמז. באסה.איזה פרק מצוין.רק חבל שהוא לא נגמר פה. עברו רק שני שליש ויש עוד שליש ופרק המשך. ומה יעשו בהם? ובכן, אם לשפוט על פי השליש האחרון של הפרק, יקלקלו את הכל. כדי לקדם עניינים מכניסים לתמונה את מה שאני קורא לו “גחמת התסריטאי” - כשדמות מתנהגת בצורה הזויה ולא קשורה רק כי התסריטאי רצה לקדם עניינים. במקרה שלנו, גאל דוקאט משום מה חוזר עם סיסקו ללב תחנה באג’ורית עוינת, והולך שם בגלוי (הוא לא זוכר מה קרה למריצה מ-Duet? ואותו אוהבים עוד פחות), ובסוף נופל בקלות רבה למלכודת של המחתרת ונופל בשבי שלהם. יופי, זה היה מטופש להחריד.המחתרת, אגב, מזדהה בתור המאקי (Maquis). טוב ששאלתם. תסבירו לי מה המילה אומרת?אמנם דוקאט התנהג כמו אידיוט, אבל האחריות לחטיפה נופלת על אודו וסידורי האבטחה הכושלים שלו (רק שומר אחד? באמת? You had one job!). זה מצטרף לשורה ארוכה של כשלי אבטחה מוכווני-עלילה של אודו, ולשם שינוי אנחנו מקבלים התייחסות שלו לעניין - הוא רוטן על כמה החוקים והנהלים הטיפשיים של הפדרציה מגבילים אותו. זה נחמד שמתייחסים לנקודה הזו סוף סוף, אבל חברים - מי קונה את התירוצים הללו?בסופו של דבר עם קצת טכנובאבל חדש הטובים מצליחים להתחקות אחרי החוטפים אל ה-“Badlands” - איזור בעייתי ועתיר סופות פלזמה ופרקי פיילוט לסדרות מסע בין כוכבים שטרם נוצרו. סיסקו קירה ובאשיר הם צוות התקיפה שלנו הפעם. רגע, מה? המפקד והסגנית שלו ביחד? מה ההגיון כאן? די כבר עם השטויות האלה! וכאילו שזה לא מספיק, הם שוב עושים את הקטע הזה שכבר קרה פעמיים העונה של להשתגר לכוכב ותוך שניה לגלות שמאיימים עליהם בנשק. דוקאט לא שם, אבל מי כן, בבגדים אזרחיים? הדסון כמובן. איזה מתח!טוב, ברצינות, אני מאוד סקרן לאן זה ילך. התחלתי לחבב את דוקאט ולא ארצה שיהרגו אותו (אבל נראה לי מאוד לא סביר שזה יקרה) ואני גם סקרן לראות כמה יהרסו מהאמביוולנטיות והבעיה-הלא-פתירה-בקלות שהפכו את הפרק הזה לטוב. אם זה הכיוון שהסדרה הולכת אליו, אני מרוצה מאוד.",
        "url": "/ds9//S02/E20/The_Maquis_Part_I"
      }
      ,
    
      "s02-e21-the-maquis-part-ii": {
        "title": "עונה 2 פרק 21 - The Maquis, Part II",
        "content": "הפרק הקודם הבטיח. האם הפרק הזה קיים? ובכן, למרבה השמחה - כן. הוא אולי לא הלך עד הסוף, אבל הוא הלך באומץ למקום ש… לא, עזבו, רק לא הבדיחה הזו!הפרק הקודם הסתיים בשיא המתח, כשסיסקו מגלה שחברו הטוב הדסון הוא המנהיג בפועל של המאקי - ונראה ממש רע בביגוד אזרחי. וכמובן, הדרך של סיסקו לגלות את זה היא על ידי כך שהוא מוצא את עצמו מוקף באויבים ונאלץ להניח את הנשק. אז מה לדעתכם יכול לקרות כאן? כלום, כמובן. הדסון מנסה לשכנע את סיסקו לעזור לו. סיסקו מנסה לשכנע את הדסון לרדת מהעניין. שניהם נכשלים ומסכימים שלא להסכים ונפרדים כידידים - דהיינו, הדסון מפצפץ בפייזר את סיסקו, קירה ובאשיר. זה נותן רגע של שעשוע, אבל מן הסתם הפייזרים על הלם כי לא הולכים לזרוק שלוש דמויות ראשיות מהסדרה. נראה לי שהגיע הזמן להתחיל עם מעקב “מי חוטף יותר פייזרים”. סיסקו וקירה עם פגיעה אחת עד כה, לדעתי, אבל לבאשיר כבר יש שתיים, עם הפעם ההיא ב-The Passenger. הספירה שלי תקינה עד כה?על פניו, התקרית הזו הייתה מיותרת לגמרי ולהדסון לא הייתה סיבה לחשוף את עצמו חוץ מאשר כדי לייצר קליפהאנגר לסוף הפרק הקודם. בפועל, עושה רושם שבאמת נמאס לו להתחבא והוא עדיין מקווה קצת לגייס את סיסקו לשורותיו. גם להמם את הצוות במקום לחטוף אותם או להרוג אותם נראה כמו הדבר ההגיוני - זה מבטיח שבמקום שכל הפדרציה תרדוף אחריהם, סיסקו ושות’ יחזרו לבסיס עם הזנב בין הרגליים וסיסקו בינתיים לא יגיד שום דבר לפדרציה, כי חבר שלו והכל.ואכן, בבסיס כבר מחכים לסיסקו גם הבוסית הגדולה מהפדרציה וגם בוס גדול קרדסי כלשהו. הבוסית מהפדרציה קלולסית לחלוטין לגבי הסיטואציה ופחות או יותר אומרת לסיסקו שיתמודד. או, במילותיה:“I think you’re overstating the problem. Establish a dialogue. The Maquis are Federation citizens. They’ll listen to reason.”או בקיצור, הבולשיט הרגיל של הפדרציה שכל כך התרגלנו אליו.אה, אבל הפעם זה מכוון. הסדרה החליטה שהגיע הזמן לתת הצהרת כוונות אחת ולתמיד - והיא עושה את זה במונולוג שסיסקו הכועס נותן לקירה - אולי המונולוג החשוב ביותר בסדרה עד כה, כי נראה שהוא מגיע ישירות מהיוצרים ומהווה את החזון שלהם לגבי הסדרה:                                                            SISKO:                Establish a dialogue? What does she think l've been doing? Belonging to the Federation does not mean that people are saints. Do you know what the trouble is? The trouble is Earth. On Earth, there is no poverty, no crime, no war. Out of the windows of Starfleet headquarters is paradise. lt's easy to be a saint in paradise. But the Maquis do not live in paradise. ln the Demilitarised Zone all the problems haven't been solved yet. Out there, there are no saints, just people - angry, scared, determined people, who will survive whether the Federation likes it or not.                                אמירה מפורשת - החזון האוטופי של מסע בין כוכבים? תשכחו ממנו. הוא אשליה. אנחנו ב-DS9 הולכים להראות לכם את העולם האמיתי. יפה יפה.בינתיים, אודו עולה על זה שקווארק עשה עסקים עם הוולקנית המחתרתית בפרק הקודם. מול אודו וסיסקו קווארק נשבר חיש קל ומודה שתיווך לה עסקת נשק - לכמות רצינית של נשקים. רגע, מה? קווארק נשבר בכזו קלות ואין לו סיפור כיסוי? מה יהיה? כשסיסקו עוזב, אודו שואל אותו עד מתי להחזיק את קווארק וסיסקו עונה “לנצח” עם הבעה שהיא Priceless. אוהו, סוף סוף התחילו לתת לו שורות מוצלחות!ומה קורה עם הביג בוס הקרדסי? ובכן, אחרי השיחה איתו כמה דברים נהיים ברורים - הקרדסים אכן מבריחים נשק לאיזור המפורז, כדי להיפטר מהמתיישבים המעצבנים של הפדרציה; לא בא להם להיכנס לעימות עם הפדרציה על זה כרגע; הם מצאו להם כל מני שעירים לעזאזל כשהשעיר לעזאזל המרכזי הוא דוקאט. שלום וביי! זה משכנע את סיסקו לצאת חיש קל להציל את דוקאט, וכשקירה מנסה להתנגד הוא עונה ש-“The Central Command wants him dead. That’s reason enough for us to want him alive.”רגע, אבל איך הם יודעים איפה דוקאט? נו, טכנובאבל. הם מוצאים אותו על איזה כוכב, יחד עם הוולקנית ועוד כמה אנשי מאקי מעצבנים, בעוד סצינה שנראית כמו התגרות של יוצרי הסדרה בחוקים האוטופיים שהם לכאורה עדיין כפופים עליהם. המאקי מנסים להוציא מדוקאט אינפורמציה עם ההוקוס-פוקוס הטלפתי של הוולקנים, וזה נכשל כשלון חרוץ. דוקאט לועג להם:“On Cardassia, we know how to extract information, though it can get a bit unpleasant, and we all know how the Federation dislikes unpleasantness.”כל צופי TNG כנראה זוכרים איך נראות שיטות העינוי הקרדסיות, שהופיעו באחד מהפרקים הטובים ועוכרי השלווה ביותר בסדרה. אבל שם ראינו קרדסים רעים מענים איש פדרציה טוב. הפדרציה ה”אוטופית” לא תעז להתלכלך ככה בעצמה - בסדרה כמו TNG לא היה סיכוי שהיינו רואים דברים כאלו. אבל ב-DS9? איש המאקי אומר שאין לו ממש סנטימנטים לפדרציה (DS9 רוצה להיות שונה!) אבל דוקאט עונה ש-“Unfortunately, the Federation has taught you your lessons all too well. You simply lack the commitment it takes to do what is necessary.”ההתגרות ממשיכה - האם DS9 באמת תעז לשבור את החוקים? אם לשפוט על פי איש המאקי, נראה שכן, אבל סיסקו מתפרץ באמצע והורס את החגיגה. כשסיסקו מנסה דיפלומטיה סטייל פיקארד, דוקאט מתעצבן ומתחיל לתהות למה הוא לא פשוט יורה בכולם. וזה אכן נגמר בכך שסיסקו ושות’ יורים בכולם (הלם, הלם). העובדה שדוקאט יוצא שוב ושוב צודק תוך שהוא מטיף לעולם מלוכלך יותר - זה לא מקרי.איזה כיף! דוקאט חזר! והוא שוב מנהל דיאלוגים ארוכים עם סיסקו שבהם הוא עושה ממנו צחוק! איכשהו זה מתגלגל לדיון על מערכת המשפט הקרדסית המוצלחת שבה גזר הדין תמיד ידוע מראש. אז למה עושים את המשפט? כי ההמונים אוהבים שואו. ואז הם מגיעים לחלק שבו דוקאט תוהה למה הקרדסים לא עזרו לו, ולסיסקו יש את העונג לספר לו שהוא הפך לשעיר לעזאזל שלהם:“He said that you were the one responsible for smuggling weapons into the Demilitarised Zone, that if the Maquis did not execute you, they would. After a comforting trial, l’m sure.”טיהי!דוקאט המסכן מבין שהוא יצטרך לעשות קצת מהומות כשיחזור לקרדסיה, אבל בינתיים הוא מסכים לעזור לסיסקו לעצור את ההברחות. הוא אפילו מודה לסיסקו על כך שהציל אותו, וסיסקו עונה שהוא בטוח שדוקאט היה עושה את אותו הדבר בשבילו. ושניהם מחייכים (בנפרד). תחילתה של ידידות נפלאה?עכשיו מגיע הזמן לפתור את התסבוכת העלילתית. אז ראשית סיסקו ודוקאט יוצאים לעצור ספינה שמבריחה נשקים אל הקרדסים. ושוב דוקאט מקבל את ההזדמנות להיות שופר העולם האמיתי כשהוא מציע כל מני הצעות אלימות לסיום המשבר. סיסקו מנסה להידבר עם קפטן הספינה בדרכי שלום. לא הולך לו. דוקאט מתעצבן, קם, נובח טוב טוב על הקפטן וגורם לו להשתין בתחתונים. שוב יש לנו חיוך סיסקו-דוקאט (בתמונה) ואפילו קירה מתרשמת.תפיסת המבריח הזה היא מבוכה כל כך גדולה לקרדסים שהם יפסיקו עם ההברחות, או משהו. זה מספיק כדי שקווארק יצליח לשכנע את הוולקנית שהדרך הטובה ביותר להשיג שלום כרגע היא על ידי עצירת המבצע הגדול של המאקי שבשבילו היא קנתה את הנשקים מלכתחילה - התקפה על בסיס מקגאפין כלשהו. ושוב, זו אמורה להיות סצינה משעשעת - קווארק משכנע את הוולקנית ב”הגיון” על ידי טיעוני מיקוח פרנגיים - אבל זה לא יוצא טוב במיוחד. מצטער.נשאר רק העימות הסופי עם המאקי. סיסקו מנסה לבקר במושבה ולהזהיר אותם שלא יתקפו את המקגאפין, וגם מחזיר להדסון את המדים האבודים שלו. הדסון מעוצבן ויורה בהם בפייזר. נראה כמו אינדיקטור די חד משמעי לכוונות שלו. ייאלה, תהרגו כבר אחד את השני.במערכה האחרונה זה כמעט מגיע לכדי זה. ה-DS9-ים אורבים למאקי ומנסים לנטרל את ספינות התקיפה שלהם. סיסקו והדסון לא רוצים לירות אחד על השני, אבל בסוף הם עושים גם עושים את זה. זה נגמר בכך שלהדסון לא נשארות מערכות נשק מתפקדות, ולסיסקו לא נשאר מנוע פעיל. הייתי שמח לומר שזה היה קרב חלל מרתק, אבל זה היה די משעמם, כמו כל קרבות החלל של מסע בין כוכבים. מילא, העיקר הוא העימות שנוצר עכשיו. הכל מוכן למהלך התסריטאי המבריק שישבור לגמרי את החוקים - סיסקו הורג את הדסון, למרות שהדסון כבר לא מהווה איום (אין לו נשק; כאן האן הולך לירות ראשון). הרי הוא לא ייתן להדסון לברוח, נכון? זה המנהיג של המאקי, האיש שמנסה בכל הכוח לגרום למלחמה עם קרדסיה, והוא מסרב לעצור כשסיסקו מבקש ממנו. אז סיסקו הולך לירות, נכון? למה אתה לא יורה? תירה! הוא חסר אונים, תירה! זה דוקאט אומר, אבל אני מאמין שזה גם מה שהסדרה רוצה לעשות.רוצה, אבל לא עושה. הדסון בורח.אוף. לכן אמרתי שהפרק לא הלך עד הסוף. היו צריכים להרוג את הדסון.אז המתקפה של המאקי נבלמה וסיסקו מקבל שבחים מכאן ועד להודעה חדשה. אבל… איך משהו נפתר בעצם? המתיישבים עדיין בשטח המפורז; המאקי עדיין קיימים; הדסון עדיין חי; הקרדסים עדיין מנוולים, למרות שנראה שדוקאט לא יוצא להורג אחרי ככלות הכל. סיסקו תוהה בפני קירה אם הוא מנע מלחמה, או סתם דחה את הבלתי נמנע. סיום פתוח יפה, אבל משהו אומר לי שעוד מעט הולכים לקרות דברים שיגמדו את כל העימות הזה, ולא נחזור אליו יותר מדי בהמשך. ימים יגידו.",
        "url": "/ds9//S02/E21/The_Maquis_Part_II"
      }
      ,
    
      "s02-e22-the-wire": {
        "title": "עונה 2 פרק 22 - The Wire",
        "content": "אחרי שדקס קיבלה פרק מוצלח ב-Blood Oath נשארה לנו רק דמות אחת שלא קיבלה פרק טוב באמת רק לה - באשיר (ג’ייק סיסקו לא נחשב). אמנם, העונה הוא כבר לא ילד כאפות והיו לו כמה פרקים להוכיח את זה בהם, אבל פרק מרכזי רק שלו? לא. עד עכשיו. וכדי לתת לו חיזוק, מכניסים פנימה את גארק, שרושם כבר הופעה מוצלחת שלישית העונה. על הנייר זה נשמע מבטיח, והביצוע לגמרי מקיים - בפרקים האחרונים הסדרה על הסוס. אמנם, יש קצת תחושה שהפרק הזה הוא הצגת יחיד של גארק, אבל במובן מסויים התפקיד שלו קל מזה של באשיר.אנחנו מתחילים עם השגרה הרגילה של באשיר-את-גארק - ארוחת צהריים משותפת והחלפת שנינויות על ספרות קרדסית. רק שגארק החייכן שתמיד נראה כאילו הוא קצת מסטול קם בבוקר על צד שמאל ומתחיל להזעיף פנים ולהתקוטט עם באשיר ולהסתלק. ובאשיר הוא רופא נודניק אז הוא גם מאבחן שלל סימפטומים רפואיים מטרידים. אבל מה בעצם אכפת לבאשיר מהשגעונות של הקרדסי המטורלל הזה? בשיחה עם דקס מזכירים לקהל בבית שלא עוקב מה בעצם מצב העניינים - למרות שיש להם ארוחת צהריים משותפת כל שבוע, באשיר לא ממש יודע משהו על גארק (חוץ ממה שכבר הבנו ב-Profit and Loss - שהוא גולה שלא מרצון מקרדסיה, ומחלטר בתור סוג של מרגל לא רשמי) ולדקס לא ברור בכלל אם הם חברים ואם אמור לבאשיר להיות אכפת ממנו. והאם אכפת לבאשיר? לדקס הוא אומר שלא, אבל… זו דוגמה לאתגר הגדול יותר של התפקיד של באשיר בפרק הזה - גארק צריך להיראות עצבני, אבל באשיר צריך להעביר את האכפתיות שלו מגארק על ידי ניואנסים זעירים. מצד שני, זה לא שלא ברור לנו בבית שגארק הוא בעצם החבר האמיתי היחיד שיש לבאשיר המסכן בתחנה ואולי ביקום כולו.טוב, אז עכשיו תורו של באשיר להיות המרגל ולרגל אחרי גארק עושה עסקים מפוקפקים עם קווארק בשעת לילה מאוחרת. ואחר כך הוא עושה עסקים מפוקפקים עם קווארק לאור יום - דהיינו, שותה חצי בקבוק של רעל פילים שקווארק מוכר בתור משקה, ואז צועק על באשיר ומתמוטט לו. מה שסוף סוף נותן לבאשיר הזדמנות לסרוק אותו ולגלות שתלכלשהו בראש. אבל מה המהות שלו? באשיר מגייס לעזרה את אודו ויחד הם מצותתים למה שקווארק מנסה לעשות - להשיג עותק נוסף של המכשיר, מסתבר.הפרק הזה הוא הצגת יחיד כפול 2 של גארק ובאשיר, אבל השורה הטובה ביותר היא עדיין של אודו (שמעביר אותה מושלם):“I hope you don’t have a bug hidden in my quarters”“Should I?”מכל מקום הציתות משתלם כשמתברר שלקווארק אין סיכוי להשיג את השתלכלשהו כי זה משהו שהגיע ישירות ממסדר האובסידיאן, שזה השטאזי הקרדסי. על משקל “הוק היה היחיד שהפחיד את ברבקיו ואפילו פלינט פחד מברבקיו”, אפילו השטאזי הרומולאני לא מגיע לרמה של השטאזי הקרדסי. ולמה “אובסידיאן” ולא “המסדר האפור”? כי בבילון 5 כבר השתלטו על אפור למועצה האפורה של המינבארים. לא, אני רציני, זו הסיבה.אוקיי, זה מעניין. אז נראה שגארק עד כדי כך הסתכסך עם השטאזי שהם שמו לו בראש מכשיר עינויים למקרה שיתחשק להם להפעיל? ועכשיו מתחשק להם? מה הולך כאן? באשיר הולך להתעמת עם גארק (שכבר נמלט מבית החולים) בעניין הזה, ואנחנו מקבלים עוד דיאלוג ארוך ומוצלח ביניהם, שבו העלילה שוב משנה כיוון. זה לא מכשיר עינויים. ההפך. זה מכשיר אנטי-עינויים, שגארק קיבל ישירות מראש השטאזי. המכשיר מיועד לגרום להרגשה טובה במקרה שבו גארק נתפס ועובר עינויים (כמובן, זה מגוחך למדי - כל מה שאנחנו יודעים על הקרדסים אומר לנו שהם יבחרו בפתרון גלולת הציאניד; אבל מילא, בלי זה אין פרק). אבל גארק משתמש במכשיר בצורה לא תקינה - דהיינו, הוא משתמש בו ברצף מאז תום הכיבוש הקרדסי. וכשהוא מתחיל לפרט כמה מזעזע עבורו לחיות בתחנה בלי זה, אנחנו מתחילים לקבל סוף סוף הצצה אל גארק האמיתי, שמעבר למסיכה המסטולית (הא! עכשיו הבנתי למה!) שהוא כל הזמן מציג. ומה שקורה עכשיו לגארק פשוט מאוד - המכשיר מתחיל להתקלקל, ויש לנו ייסורי גמילה.הופה, שימוש בסמים, אצל דמות סימפטית! ברוכים הבאים לעולם הלא מושלם של DS9! אמנם, שוב פעם יש כאן השתפנות של ההפקה - במקור חשבו לתת את זה לקירה - אבל מילא. וחוץ מזה, מייד אחרי שאנחנו מגלים על הסמים, גארק מנסה להוריד את מפלס הסימפטיה של באשיר אליו ומספר לו סוף כל סוף למה הוא הוגלה לכאן - בזמן הכיבוש הוא היה אחראי למרדף אחרי כמה באג’ורים נמלטים; סגנו אילים הגיע אל ספינה קרדסית שעליה הם הסתתרו, אבל הקפטן לא נתן לו לחפש בה; וגארק החליט שהפקודה לעצור את הבאג’ורים היא מעל הכל ופוצץ את הספינה, הבאג’ורים, הקרדסים ואילים. וגארק יודע לספר את כל זה תוך שהוא נראה מפחיד - כמו קרדסי אמיתי, שלא מתחרט לרגע על כל זה אלא רק על כך שעל הספינה הייתה הבת של איזה גנרל ועכשיו הגלו אותו בגלל זה.באשיר מדבר כאילו זה לא עושה עליו רושם והוא מתכוון להציל את גארק בלי קשר. האם זה באמת לא עושה עליו רושם? שוב, ניואנסים.טוב, אנחנו יודעים מה צפוי עכשיו, כן? סצינת גמילה מסורתית שבה בהתחלה החולה סובל בחדר בזמן שהמלווה מחליף כל מני פוזיציות, ובסוף החולה קם ומשתגע והולך מכות עם המלווה. זה בדיוק מה שאנחנו מקבלים, אבל זה עשוי מצויין. ובהתקף הזעם שלו, גארק פתאום מספר סיפור רקע שונה לגמרי. הוא בכלל היה יד ימינו של ראש השטאזי, והוא ואילים עסקו בעינוי של אסירים, ואז פתאום הוא ריחם עליהם ושיחרר אותם מול עיניו של אילים הנדהם. אבל כדי שלא תחשבו שהוא קדוש, גארק ממשיך לדבר על כמה שהוא שונא את התחנה, ובפרט שונא את באשיר הנודניק הזה עם הארוחות המטופשות שלו. באשיר ממשיך להיראות כאילו הוא מנסה שלא יהיה אכפת לו (ראו תמונה) ואז יש את המכות המתבקשות וגארק גומר שוב בבית החולים - הגמילה לא עובדת טוב כי שקר כלשהו.בקיצור, בלי שבאשיר יידע יותר מידע ביולוגי על הקרדסים, שקר כלשהו יהרוג את גארק תוך כמה ימים. גארק כבר משלים עם זה ומתפייס עם באשיר ומספר לו סוף כל סוף את הסיפור האמיתי. הוא ואילים היו שניהם בני טיפוחים של ראש השטאזי וקרובים זה לזה כאחים; אבל אז מישהו נתן לכמה אסירים באג’ורים להימלט, וגארק ואילים עשו כל שביכולתם להפליל זה את זה. וגארק הפסיד. לא קדוש, לא מפלצת, סתם מרגל כושל שבגד בחברו הטוב ביותר ומקווה שבאשיר יסלח לו.אבל באשיר מתכנן לעשות יותר מזה. לילד יש שחלות. לא מספיק שקודם הוא התעמת עם אודו שרצה לחלוב מגארק מידע; עכשיו הוא מתעופף לו אל הטריטוריה הקרדסית בחיפוש אחר ראש השטאזי (במיל’) כדי שייתן לו את המידע שהוא צריך. כאן הפרק כבר הולך לכיוון המופרך, אבל מילא - כשבאשיר מגיע אל ראש השטאזי מתברר שהלה יודע עליו הכל והסיבה היחידה שבאשיר מצליח להגיע עד אליו היא כי הוא רוצה. ראש השטאזי הוא טיפוס בפני עצמו - באופן די משמח, יש בסדרה קרדסים מכל הסוגים והמינים, ואני חששתי בהתחלה שהם הולכים להיות גזע שטחי.חוץ מהמידע הביולוגי שבאשיר צריך הוא מקבל מעט מאוד מראש השטאזי, אבל אם להאמין לו (והאם להאמין לו?) הרי ששלושה דברים ברורים - ראשית, גארק אכן היה בן טיפוחיו; שנית, ראש השטאזי כעת שונא אותו וחפץ מאוד לראות אותו ממשיך לחיות בסבל על התחנה; ולבסוף, “אילים” הוא שמו הפרטי של גארק. מה שדי אומר משהו על האותנטיות של כל המעשיות שלו.ופתאום אנחנו חוזרים לסטטוס קוו כאילו לא קרה כלום. באשיר יושב לארוחת צהריים וגארק מצטרף אליו, כשהוא נראה בריא (ומסטול) מאי פעם, וכשבאשיר שואל אותו מה מבין סיפוריו היה אמת ומה שקר, גארק מדגיש שהכל היה אמת. במיוחד השקרים. אז האם למדנו משהו חדש בפרק הזה על גארק? כמובן שכן!",
        "url": "/ds9//S02/E22/The_Wire"
      }
      ,
    
      "s02-e23-crossover": {
        "title": "עונה 2 פרק 23 - Crossover",
        "content": "באשיר זה עתה קיבל פרק משלו שהדגיש את הצדדים החיוביים שלו, ולכן נראה שמישהו הרגיש מספיק בטוח כדי להחזיר את “באשיר ילד כאפות” במלוא הדרו - הפעם הקורבן היא קירה, שחוזרת איתו ממשימת שקרכלשהו מעבר לחור התולעת ורק רוצה דקה של שקט בלי הברבורים שלו על עצמו ועל הבאדי שלו או’ברייאן וטכניקות נשימה ומוזיקה באג’ורית ורגע מביך או שניים שבו כל אחד חושב שהשני מתחיל איתו. פעם זה היה מעצבן, אבל עכשיו אני דווקא נהנה מרגעי באשיר המטופשים הללו, אם כי אני כבר מודאג - אם הפרק נפתח בכזו הפוגה קומית, אני חושש שהולכים לקרות דברים רעים בהמשך. כמובן, האסון מייד מתרחש בדמות איזה ממבו-ג’מבו-חור-תולעת-מנוע, וכשהזוג המוזר יוצא מחור התולעת מתברר שהתחנה נעלמה והיא מקיפה את באג’ור כרגע. כפי שעשתה בזמן הכיבוש הקרדסי, כשלא היה חור תולעת. ופתאום מופיעה ספינה קלינגונית ושני קלינגונים משתגרים להם לחללית עם אקדחים שלופים. אוקיי, זה לא טוב. שמעתם על מגנים, חברים? וכאילו שזה לא מספיק גרוע, פתאום זוויות הצילום הפכו לפסיכיות (מסתבר שהבמאי ראה יותר מדי את “האדם השלישי” לפני הפרק. כן, אני רציני, זו הסיבה). אבל הכי מוזר - כשהם רואים את קירה הקלינגונים פתאום נבהלים, מתנצלים ומציעים ללוות את הזוג המוזר חזרה לתחנה. ובתחנה האקשן לא פוסק - לא רק ששוב יש לנו תאורה כהה כזו, סטייל הכיבוש הקרדסי, אלא גם שמסתבר שגארק פתאום מחלטר בתור סוג של קצין אבטחה, ושקירה חשודה בכך שהיא מתחזה. אבל מתחזה למי? ובכן, תוך רגע אנחנו מקבלים תשובה, בדמות גרסה מאוד… מאוד… מוזרה… של קירה שמסתבר שמחלטרת בתור מפקדת התחנה, והיא מאוד, מאוד משועשעת לראות את בת דמותה.אה. אז זה הולך להיות אחד מהפרקים הללו.יודעים מה, אני זורם, פרקים כאלו יכולים להיות כיף. אחד מהפרקים הטובים ביותר של TNG היה בדיוק כזה (“Yesterday’s Enterprise”). רק צריך לשמור על כמה חוקי יסוד בהשעיית ספק למתקדמים. בתור התחלה, למרות שיש לנו כאן יקום אלטרנטיבי שבו ההיסטוריה התפתחה בצורה שונה, השחקנים של הסדרה הם עדיין אותם שחקנים ואנחנו רוצים לראות את הדמויות ששילמנו עבורן, דאמיט, ולכן באופן קסום כלשהו כולן עדיין יהיו על DS9 (למעט דקס שלא מופיעה בפרק למעט לשניה בסוף, והילד שכמעט אף פעם לא מופיע). זה חסר הגיון לחלוטין ובצורה קיצונית. הנה, אמרתי את זה, הוצאנו את זה מהמערכת, מעכשיו לא אתייחס לזה בכלל.אז מה הולך ביקום האלטרנטיבי הזה? תוך עשר דקות הכל מתברר. קירה-רעה מסבירה לקירה-טובה שלפני מאה ומשהו שנים ביקר את היקום שלהם איזה קירק מיקום אחר (לקירה אין מושג מי זה קירק) וגרם לשינוי ההיסטוריה. זה רומז לפרק Mirror, Mirror של TOS שלא ראיתי אבל שמעתי עליו (הפרק המפורסם שבו לספוק יש זקן! יש להקה שקרויה Spock’s Beard בעקבות הפרק הזה!) ב-TOS, היקום שקירק הגיע אליו היה כזה שבו בני האדם והוולקנים הם רשעים מרושעים, ומסתבר שהוא הצליח לשנות את מהלך ההיסטוריה ולהפוך אותם לטובים - אבל מסתבר שלא משתלם להיות טוב ביקום הזה, וברית של קרדסים וקלינגונים העיפה את האימפריה הקודמת לכל הרוחות ושיעבדה את בני האדם. הבאג’ורים (ששועבדו בשעתו על ידי בני האדם) הצטרפו בשמחה לברית, וקירה היא מפקדת התחנה, שמשמשת בעיקר להעבדה בפרך של בני אדם. גארק הוא הסגן שלה. אודו הוא נוגש העבדים המרכזי. באשיר ודקס לא מופיעים (בגרסה החלופית שלהם; באשיר המקורי עדיין כאן). או’ברייאן הוא עבד נרצע ושבור אבל איכשהו עדיין מתפקד בתור סופר-איש-טכני. קווארק עדיין מנהל את הפאב. וסיסקו? טוב, זה סיפור אחר ויסופר בפעם אחרת.אנחנו רואים כאן שוב את המגמה של יוצרי DS9 לתת אצבע משולשת לג’ין רודנברי ולאידאולוגיה שהוא ניסה להעביר. הם אומרים - אה, חשבת שהשלום והשלווה שקירק הטיף להם באמת יצילו את היקום האלטרנטיבי? חה! קבל משהו גרוע עוד יותר! (אני מן הסתם נזכר במשחק “Red Alert” שבו אחרי שמוחקים את היטלר מתקבלת גרסה גרועה עוד יותר של מלחמת העולם השניה נגד סטאלין - למרות שבינינו, זה כנראה לא ממש הגיוני היסטורית אבל נעזוב את זה). אני אישית די מרוצה מהגישה הזו של DS9 ושמח לראות שאין להם פרות קדושות.מה שמעניין ביקומים אלטרנטיביים הוא לראות איך אותה הדמות הייתה מתפתחת בהינתן תנאים שונים. ב-Yesterday’s Enterprise עושים את זה מצויין. כאן, לעומת זאת, אני מרגיש שהגזימו. בפרט עם קירה. קירה-רעה (קירע!) היא דמות פסיכית לגמרי, נוטפת נרקיסיזם וסקסיות מעושה עם שמץ של טירוף שרק מחכה להתפרץ ועטוף בשכבה עזה של סאדיזם (השחקנית עושה כאן עבודה מצויינת יחסית). די קשה להאמין שיש משהו מזה בקירה-טובה. אפשר אולי להצדיק את זה בכך שקירע מעולם לא ידעה כיבוש בעצמה אלא רק לקחה חלק בשעבוד של בני האדם - הכיבוש משחית וכו’ - אבל ממה שהיא אומרת, באג’ור כן הייתה תחת כיבוש, פשוט לא קרדסי. לא ברור אם זה היה בתקופתה או קודם, אבל בכל מקרה קצת קשה לי לקבל את ההסבר הזה.גם עם קווארק יש בעיה. במהלך הפרק אנחנו רואים שהוא מנסה לעזור לבני אדם להימלט מהתחנה, ממניעים של אלטרואיזם טהור. אבל איך זה מסתדר עם קווארק? תגידו, תנאים שונים. אבל קווארק המקורי היה על התחנה בזמן הכיבוש הקרדסי, והתנאים אז היו די דומים, והוא לא היה אלטרואיסט גדול במיוחד אז. מה קרה שהוא שונה עכשיו? לא אומרים.דמויות אחרות יותר קל לקבל. למשל את אודו נוגש העבדים. אבל זה לא מעניין כי אנחנו לא באמת לומדים עליו משהו חדש - הבוז שלו למין האנושי והקשיחות שלו ידועים, ולא מפתיע שבתנאים השונים כאן הוא הופך למנייק שכזה. באופן דומה גם או’ברייאן השבור לא מעניין. סיסקו הוא… טוב, עוד נגיע אל סיסקו. וזה משאיר אותנו עם גארק. התזמון מושלם. בפרק הקודם גארק קיבל הזדמנות להציג את הצדדים האפלים שלו, ועכשיו אנחנו רואים איך הוא מתנהג בסביבה הרבה יותר טבעית עבורו - בתפקיד פיקודי-שיטורי, וכזה שבו הוא מנסה לחתור תחת המפקדת שלו כל הזמן. זה אמין לגמרי. זה לגמרי גארק, וזה עובד מצויין. גארק הוא בסך הכל דמות אורחת פה ושם, אבל הוא ממשיך להיות נכס של הסדרה בכל פרק שבו הוא מופיע.קירה ובאשיר לא רוצים לנסות להציל את המציאות האלטרנטיבית מעצמה. הם בעיקר רוצים לברוח. עבור באשיר זו קצת בעיה כי זרקו אותו למכרות (רגע, מה? מכרות על תחנת חלל? טוב, עזבו), נתנו לו סיווג של “למבדא”, שזה כנראה פועל פשוט (אבל אומרים אפסילון! לא קראתם את עולם חדש מופלא?) ואודו נוגש בו. עבור קירה המצב קצת יותר טוב. כאמור, קירע לוקחת אותה למשרד, מסבירה לה את כל ענייני המציאות האלטרנטיבית, ומסיימת בכך ש”אה, כן, חלק מהרעיון הוא שאם יום אחד יבוא מישהו אחר מהמציאות האלטרנטיבית, נירה בו על המקום” (קצת מזכיר לי סצינה מסויימת מהסרט ההוא שהשנה הוא רלוונטי יותר מאי פעם). אבל למרבה המזל, לא באמת בא לקירע לירות בגרסה כל כך משובחת של עצמה, אז היא מחכה שקירה תיתן לה איזה תירוץ שקר כלשהו, ומאותו הרגע לקירה יש סוג של יד חופשית להתרוצץ בתחנה ולעשות מהומות.הדבר הראשון שקירה ובאשיר מנסים לעשות הוא לשחזר את תקלת המשגר שהביאה את קירק ליקום הזה מלכתחילה. קירה מנסה לגייס את קווארק וכמעט מצליחה, כשפתאום בא גארק ועוצר את קווארק בעוון עודף אלטרואיזם שגרם לו לסייע לכל מני אנשים לנסות לברוח מהתחנה. עכשיו, אני יודע שהבטחתי לסספנד, אבל בחייכם - מה הסיכוי שיתפסו את קווארק רק עכשיו, בדיוק כשקירה ובאשיר כאן? חברים, לפחות תנסו לעזור לי לסספנד!בינתיים באשיר מנסה לשכנע את או’ברייאן לעזור לו על ידי סיפורי מעשיות על כמה לאו’ברייאן של המציאות האחרת יותר טוב בחיים. או’ברייאן לא משתכנע. מפתיע. מרגישים שהפרק לא הולך לשום מקום? אה, אז בואו נכניס את סיסקו לתמונה!סיסקו נכנס לפאב של קווארק עם חבורה של פושטקים, שומע שאין יותר קווארק וממהר לחלק לכולם משקאות על חשבון הבית. בניגוד לכל שאר בני האדם, נראה שהוא ממש נהנה פה. אבל חיש מהר מתגלה המציאות המרה - ביום יום סיסקו משמש בתור סוג של גובה מסים פיראטי עבור קירע, אבל בלילה לילה יש לו תפקיד שונה לגמרי עבור קירע. ועם איך שהוא מדבר על זה ומתנהג כשקירע קוראת לו - הוא לא ממש מרוצה.סיסקו-אלטרנטיבי הוא דמות מעניינת. אני לא בטוח אם החלטתי אם אני מאמין שזה אכן מה שיצא מסיסקו בתנאים הלא מוצלחים של העולם האלטרנטיבי, או שהם לקחו אותו רחוק מדי. גם לא החלטתי אם השחקן מגזים יותר מדי או רק קצת עם המניירות. לפחות הוא מספק בידור כלשהו, וגם זה משהו.בינתיים, קווארק מן הסתם נשבר חיש קל בחקירה ומלשין על קירה. זה גורם לקירע לזמן אותה אליה, להסביר לה כמו שמסבירים לילד מפגר שכבר מזמן שינו את טכנולוגיית המשגרים כדי למנוע תקלות יקום אלטרנטיבי אז שתשכח מזה, ולמה בכלל היא רוצה לברוח. קירה מודה שהיא קצת פוחדת מקירע, וכדי להרגיע אותה קירע גולשת למחוזות הקריפיות המוחלטת כשהיא אומרת לקירה שהיא רוצה את אהבתה - שהרי אם היא לא תאהב אותה, מי כן? אבל היא אומרת את זה עם הפרצוף קצת יותר מדי קרוב (ראו תמונה) ועם הזכרון של סיסקו עדיין בראש, כדי שנבין שמשהו מאוד הזוי הולך כאן. וצריך לברוח כמה שיותר מהר. גם זה שקירע מחליטה להוציא את קווארק להורג שניה אחר כך לא עוזר.כדי להוסיף לצרות, גארק לוקח את קירה הצידה ומתחיל לזמום מזימות מתוחכמות על איך שלקירע תקרה “תאונה” וקירה תחליף אותה ואז תפרוש כדי לחפש את ה”פאגח” (או איך שלא לכתוב את המילה הזו) שלה או משהו. הבוז שבו גארק מבטא את המילה הזו כבר שווה את כל הסצינה. אמרתי כבר שגארק הוא הדבר הכי מוצלח בפרק? חוץ מזה גארק מסייע להלחיץ את קירה עם האיום החביב שאם היא לא משתפת פעולה, הולכים לחסל את באשיר. נו, עושה רושם שאנחנו לקראת פיצוץ.קירה מחליטה שהדבר היחיד שנשאר לעשות הוא לברוח מהתחנה בספינה שלה ושל באשיר ולקוות שחור התולעת יעשה את הממבו-ג’מבו שלו ויחזיר אותם הביתה. אז היא מזהירה את באשיר ומנסה לתת לסיסקו נאום מוטיבציה. הוא מנפנף אותה, אבל רואים שזה מתחיל להשפיע. אולי יש סיסקו בסיסקו אחרי הכל?ואז מגיע הפיצוץ. תרתי משמע. איפה שבאשיר עובד פתאום יש איזה פיצוץ, ובאשיר הופך להיות גיבור פעולה נועז, מרביץ לשומר, חוטף פייזר, יורה באודו שמכוון עליו נשק ומפצפץ אותו לעיסה לבנה, ובורח. אני תוהה אם להחשיב את זה בספירת “כמה פעמים אנשי DS9 חטפו פייזר” כי טכנית זה לא באמת אודו. באשיר נמלט לו בכל מני תעלות ופוגש את או’ברייאן בדרך. או’ברייאן בעיקר מנסה להתעלם מקיומו בזמן שבאשיר מבקש הנחיות איך להגיע לספינה שלו. ואז או’ברייאן משתכנע לומר לו. ואז או’ברייאן משתכנע לבוא יחד איתו חזרה לעולם שבו יש לבני אדם חיים טובים. ואז פתאום באים שומרים ותופסים את שניהם. זה לגמרי באשיר - מטריל את או’ברייאן אפילו ביקום מקביל.עכשיו צפוי שואודאון גדול - לוקחים את באשיר ואו’ברייאן לקווארקיידה, שם יש מסיבה גדולה עם קירה וקירע וכל יתר החבר’ה. אחרי שבאשיר עונה לה לא יפה קירע סוף סוף משתגעת לגמרי ונותנת נאום אנטי בני אדם כולל שבסופו היא מצווה להוציא אותם להורג!!!!! וגם או’ברייאן נותן נאום יפה על התקווה לעולם טוב יותר וכו’ וכו’. וזה מספיק סוף סוף כדי להוציא מסיסקו את הסיסקו - הוא חוטף מגארק את הנשק, מבריח את כל הטובים מהספינה ובורח בעצמו. שטיק חור התולעת עובד וקירה ובאשיר חוזרים הביתה בשלום. היה כיף, גם אם אני עדיין מתקשה לקנות את קירע ולא בטוח איך אני מרגיש בקשר לסיסקו.ומה יעלה בגורל או’ברייאן שכל כך רצה להגיע לעולם טוב יותר? ובכן, כדי למנוע חזרה מצערת על הסוף של Whispers, בהינתן שאנחנו לא רוצים שני או’ברייאנים ביקום שלנו, בסופו של דבר או’ברייאן מחליט להישאר עם סיסקו בזמן שהם נלחמים לעתיד טוב יותר למען הגלקסיה, או משהו. האם המסר האופטימי של רודנברי הצליח להתגנב פנימה למרות הכל?",
        "url": "/ds9//S02/E23/Crossover"
      }
      ,
    
      "s02-e24-the-collaborator": {
        "title": "עונה 2 פרק 24 - The Collaborator",
        "content": "אנחנו מתחילים עם פילטר צהוב מזעזע על הכל, ועם ההוא, נו, איך קוראים לו, האפיפיור-באג’ורי-לעתיד הזה שמחלטר בתור הבויפרנד של קירה - אה, כן, ודק בלייל. והוא מתהלך לו בקווארקיה-עם-פילטר-צהוב עד שהוא נתקל במישהו תלוי. ואז יש שם את קירה משחקת סקווש. וכשמורידים את התלוי מתברר שזה פריילר בק (מי?), אבל בעצם לא - זה בלייל עצמו! אהההה! ואז השטות הזו נגמרת ורואים שבלייל שוב השתובב עם ההולודק-בקופסה שהבאג’ורים כל כך אוהבים וניסיתי להדחיק את קיומו.אה. אז זה הולך להיות אחד מהפרקים הללו.יודעים מה, אני לא זורם. לא אוהב חזיונות. כמעט תמיד הם עשויים בצורה מביכה ומלאים רמזים סותרים (וכפי שנראה בהמשך, כך גם כאן) שבעיקר מטעים את הצופים. ב”שיר של אש ושל קרח” היו חזיונות כיפיים, אבל חברים, DS9 זה לא בדיוק שיר של אש ושל קרח. ומילא חזיונות, העובדה שבלייל פה אומרת שצפוי לנו עוד פרק שטותי של פוליטיקה פנים באג’ורית? הממממפף.מייד אחר כך יש לנו סצינה של בלייל וקירה בלבוש מינימלי. את מה שחסר בלבוש, הם משלימים באקספוזיציה לקהל בבית שלא עוקב - הבחירות לאפיפיור בקרוב. בלייל הוא הגוד גאי. קירה בעדו, למרות שהיא עדיין לא מסכימה עם כל מני עמדות שלו (כמו מאיזה צד לפתוח את הביצה?), ובואו לא נשכח שבלייל היה התלמיד המועדף של האפיפיורית הקודמת, שהוא העריץ את הקרקע שהיא דרכה עליה. וכל האקספוזיציה הזו עטופה בשמאלץ משעמם של טינאייג’רים מאוהבים. הצילו!חשבתם שגמרנו עם האקספוזיציה? הו הו הו, אנחנו רק מגיעים לחלק הכיפי של האקספוזיציה!בקווארקייה אנחנו רואים כהנת דת באג’ורית אחרת שוטפת את המוח לילדים עם הערצת נביאים. בדרך כלל היינו סתם מתרגזים, אבל עכשיו אנחנו אקסטרה אקסטרה מתרגזים, כי זו אחת, ודק וין - או כמו שאני אוהב לקרוא לה, טורקמדה - שאנחנו עוד זוכרים איך בסוף העונה שעברה היא גרמה סכסוכים דתיים בתחנה שכחלק מהם או’ברייאן לא קיבל גלידה (!). אה, והיא גם ניסתה לרצוח את ודק בלייל וגרמה לסיסקו לקפוץ (!). מוזר שעדיין נותנים לה להתקרב לילדים בתחנה. או כמו שקירה אומרת לה - עכשיו שהיא יודעת שהיא פה, היא תגיד לאודו להגביר את האבטחה. ולא כדי להגן עליה. ומילא שורת המחץ הזו, אבל זה עטוף בעוד שיחות אקספוזיציה שמבהירות לנו שההערצה של קירה לטורקמדה (שהייתה חזקה למדי, עקב הסכמה בנושאי פנאטיות דתית) התפוגגה לה עם נסיון ההתנקשות המטופש ההוא.אני קצת קופץ קדימה בפרק, אבל אנחנו מקבלים עוד שיחת אקספוזיציה אחת, בין טורקמדה וסיסקו, שמזכירה לנו עוד פרטים מהעניין הזה, אבל גם מבהירה לנו מה טורקמדה עושה בתחנה - הבחירות כמעט הגיעו, והיא נואשת לקושש קולות איכשהו, אז היא מנסה להשיג תמיכה של סיסקו שהוא, כזכור, על תקן סוג של קדוש באג’ורי. סיסקו כמובן מסרב להתערב בעניינים פנימיים של באג’ורים, והוא דוחה את השוחד שלה - הבעת תמיכה בהצטרפות באג’ור לפדרציה - עד אחרי הבחירות. ויותר מזה לא יהיה סיסקו בפרק.אוקיי, אבל האם תהיה לפרק הזה גם עלילה? ובכן, נראה שמנסים לעשות משהו - איזה באג’ורי זקן חוטף צעקות בקווארקייה ומתברר שהוא היה בכיר ביודנר… סליחה, נאמר, בכיר במשטר וישי. כן, מסתבר שהייתה ממשלת בובות כלשהי בבאג’ור בזמן הכיבוש הקרדסי, אם כי לא ברור למה. מכל מקום, הזקן התחבא בקרדסיה עד עכשיו ומשום מה החליט שיהיה רעיון טוב לחזור, והוא גומר חיש קל בתא אצל אודו וזוכה ללעג ממנו ולהתקף זעם של קירה, שמבהירה לו שאין שום סיכוי שהוא חוזר באג’ורה ושגלות היא עונש קל מדי בשבילו מבחינתה. הוא עוד מנסה להצדיק איכשהו את שיתוף הפעולה שלו עם הקרדסים, והיא שולפת את זה שהוא - הוא! - חתם על מסמכים ששלחו באג’ורים לעבודת פרך עד המוות במכרות. ולכן! משום מה זה שובר אותו והוא לא מנסה להתגונן יותר. חברים, הפרק הזה מ-ש-ע-מ-ם! אתם רוצים להעלות דילמה מוסרית של שיתוף פעולה עם הנאצים, לפחות תנו לה נציג בעל ערך!וכאילו שזה לא מספיק גרוע, אנחנו מקבלים עוד חזיון עם פילטר צהוב! והפעם בלייל הופך לאפיפיור, פוגש את המנטורית, מקבל ממנה מתנה שנותן הפריילר בק התלוי מהחזיון הקודם, ומסתבר שזה נחש ושהוא אמור לקחת אותו ואחרי שהוא לוקח הנחש הופך לחבל תליה. בחייכם, חברים!ואז, פתאום, קורה משהו.פתאום מודיעים לקירה שהבאג’ורי המשת”ף הזקן קיבל הגנה מטורקמדה והוא הולך לחזור לבאג’ור אחרי ככלות הכל. אודו וקירה מנסים לבדוק מה לעזאזל. מסתבר שהמשת”ף ביקש פגישה עם טורקמדה. אחרי הפגישה, טורקמדה השתמשה במחשב האישי של אודו כדי לחפש מידע על משהו ועכשיו אודו מנסה לשחזר את זה. רגע, מה? למה אודו נתן לה גישה? ואם הוא נתן לה גישה, איך זה שהוא צריך לעבוד קשה כדי לגלות מה היא עשתה ואין לו מעקב מוחלט? איזה מין קצין אבטחה הזוי זה? טוב, עזבו. מה שמעניין זה מה שהיא חיפשה עליו מידע - אותו פריילר בק התלוי מהחיזיון. ואז קירה מנחשת שהיא חיפשה מידע גם על עוד משהו - סוג של טבח הל”ה רק באג’ורי - 43 לוחמי מחתרת באג’ורים, כולל הבן של האפיפיורית, שחוסלו בידי קרדסים אחרי שפריילר בק נתן לקרדסים את המיקום שלהם.אה. עכשיו הכל ברור.עושה רושם שטעיתי. התלונות שלי על הפרק אולי היו מוצדקות, אבל כל מה שקרה עד עכשיו היה סתם אקספוזיציה, והפרק הפך למעניין פי אלף, עם דילמה אמיתית שברור שהולכת להיות פה. אז לנו כבר ברור לאן הפרק הולך, אבל לקירה ייקחו עוד 10 דקות פרק כדי להגיע לשם, וטורקמדה עצמה מגייסת אותה בזריזות לניהול חקירה כשהיא מאשימה את בלייל באחריות לטבח כי פריילר בק היה סתם שליח.אין טעם לפרט על החקירה כי גם היא לא מאוד מעניינת, אבל יש בה שני רגעים נחמדים. באחד מהם קירה ואודו עושים שמשון ויובב לקווארק המסכן כשהם צריכים לגייס אותו לאיזו משימת האקינג (בתמונה). בשני קירה מדברת על המצב עם אודו ואומרת שהיא אוהבת את בלייל. התגובה של אודו היא Priceless - הוא לכאורה רק אומר שהוא תהה מתי היא תבין את זה סוף סוף ואוף בני האדם הללו - וזה גם מה שהתסריטאי רצה; אבל השחקן החליט לומר את זה בצורה כזו שיהיה ברור כמה זה מפריע לאודו, ולמה, אבל מבלי לשבור לגמרי את הדמות. יפה יפה.סוף דבר - החקירה מעלה שמישהו שלח הודעה לפריילר בק ממש לפני האקשן, ואחר כך ההודעה נמחקה - על ידי בלייל. קירה הזועמת מתעמתת איתו ומוציאה רק אה-בה-ציגלה-מה דומה לזה של משתף הפעולה מתחילת הפרק - אם לא היו מוסרים להם את המידע הם היו טובחים כפרים שלמים, וכדומה. לקירה המסכנה אין ממש מה לומר, ואני כבר מצפה בשלב הזה שבלייל יקח את החזיונות צעד אחד קדימה ויתאבד.אבל אז הפרק עושה משהו שנראה כמו לקיחת צעד אחד אחורה - קירה עדיין לא מאמינה שבלייל אשם, ומתחילה לחפור עמוק יותר. ומה היא מגלה? שמי ששלח את ההודעה ההיא לא היה בלייל, אלא, כמובן, האפיפיורית בכבודה ובעצמה, ובלייל בסך הכל מחפה על המורה הנערצת שלו. אבל קירה מגלה את זה מאוחר מדי, ובלייל כבר הספיק לפרוש מהמירוץ לאפיפיורות (אבל לא התאבד; ומכיוון שקירה גילתה את האמת נראה שהם גם השלימו), ואנחנו מקבלים את טורקמדה בתפקיד. יהיה כיף!זה לא היה פרק מהנה במיוחד, אני חושש - הוא התחיל לזוז רק אחרי שחצי פרק עבר, וגם אחר כך לא היה מרתק במיוחד - אבל הוא כן מעניין מבחינת מה שעשו בו. ראשית, הוא מסתיים בצורה “רעה” עבור ההמשכיות של הסדרה מכיוון שטורקמדה נבחרה, וזה משהו שיהיו חייבים להתייחס אליו בהמשך - מצויין. שנית, הפרק חובט בלי רחמים בקירה ובעקרונות שלה - היא גם מגלה שהאפיפיורית הנערצת שלה שברה את העקרונות הללו בדיוק, וגם הרדיפה שלה אחריהם גרמה למפלה של בלייל וכתוצאה מכך עשויה להמיט אסון על הבאג’ורים. יופי, קירה. האם למדת מזה לקח?",
        "url": "/ds9//S02/E24/The_Collaborator"
      }
      ,
    
      "s02-e25-tribunal": {
        "title": "עונה 2 פרק 25 - Tribunal",
        "content": "אנחנו מתחילים עם “או’ברייאן ילד כאפות”. רגע, מה? או’ברייאן? אלוהים אדירים, באשיר מדבק. אבל לאו’ברייאן יש תירוץ - הוא יוצא לחופשה הראשונה מאז מיודעמתי וחייב לתת הוראות של הרגע האחרון לכולם כשהוא על אזרחי. וגם כשסוף סוף מעיפים אותו מהגשר הוא לא יכול ליהנות מהחיים אלא חייב להתקיל איזה אזרח תמים מסכן שהוא רואה בדרך החוצה ומסתבר שהוא חברו הותיק של או’ברייאן עוד בימים שבהם או’ברייאן היה לוחם נועז בקרדסים ולא נער המעלית של האנטרפרייז. אחרי שיחת רעים מרגשת או’ברייאן אץ לדרכו, וכדי שיהיה ברור לנו שהחבר הותיק הוא רע מרושע יש לו שפם. אה, והוא גם נכנס לאיזה חדר צדדי ומשמיע הקלטה של מה שאו’ברייאן זה עתה אמר. איזה פחד, איזה פחד!בינתיים, או’ברייאן וקייקו יוצאים לחופשה נטולת ילדה אבל עמוסת מדריכים טכניים שאו’ברייאן רוצה לקרוא. הם באמת זוג חמוד, וכבר מתחילים לדסקס את זה שאו’ברייאן המהנדס צריך לסדר כסאות שנוטים אחורה במעבורת, אבל אז קורה הניג’וס הרגיל שיש כשיוצאים לחופשה בפדרציה: פתאום מופיעים קרדסים משום מקום, משתלטים על הספינה, עוצרים את או’ברייאן באשמת לא-רוצים-לומר-לך, וכשהוא מנסה להרביץ להם גם מפייזרים אותו. הא! אפשר לצרף גם את או’ברייאן עכשיו לתחרות “מי חוטף יותר פייזרים”! מכל מקום, עושה רושם שהחופשה נהרסה. נראה שמישהו בהפקה החליט שאו’ברייאן חייב לסבול.נו, אז איך קרדסיה, לדעתכם? קחו ניחוש. מה הולך להיות מקור ההשראה? האם נתבסס על כרתים ההליניסטית? לא… אוקיי, אולי על הפרמנים של חולית? גם כן לא! טוב, אז אולי על מקונדו של “מאה שנים של בדידות”? רגע, גם לא? אז מה כן? לא שוב 1984, נכון? אויש. כלומר, נו, לא אויש, זה היה צפוי וזה לאו דווקא יהיה נורא, אבל הקרדסים עד כה היו עשויים כל כך טוב שהייתי שמח לקצת יותר מקוריות. אנחנו מקבלים סצינת “ברוך הבא לכלא” סטנדרטית עבור או’ברייאן -מקרינים עליו בזרקור, מעיפים לו את הבגדים (או’ברייאן בלי חולצה! יהההה…! אה… טוב, הנסיבות לא משמחות כמו בפעם הקודמת), מרביצים לו קצת כי הוא לא משתף פעולה, סורקים לו את העין, מזריקים לו משהו ועוקרים לו שן. רגע, מה? מה הקטע עם השן? מחווה ל-1984? בכל מקרה, אאוץ’, אבל:וזה אבל גדול: את מה שיש למסע בין כוכבים לומר על עינויים וקרדסים היא כבר אמרה בפרק אחד של TNG, אולי הפרק עוכר השלווה ביותר בכל הסדרה. מה שאו’ברייאן עבר עד כה הוא משחק ילדים בהשוואה למה שהלך שם (וכמובן, מה שהלך שם הוא משחק ילדים בהשוואה למה שקורה בעולם האמיתי, אבל שם הרגישו שהם מנסים למתוח את הגבול ככל שאפשר). אז הנתיב הזה חסום במידת מה בפני DS9. הם יודעים את זה, ולכן הם לא הולכים לכיוון הזה אלא לכיוון אחר - מערכת המשפט הקרדסית. אחרי התלאות שלו, או’ברייאן מופגש עם השופטת-לעתיד שלו, שמבטיחה שהמשפט יתחיל עוד יומיים וכבר סידרו לו את ה-Public Conservator הטוב בקרדסיה. ואני לא יודע איך לתרגם את המונח הזה כדי שיהיה תואם את הכוונות של יוצרי הפרק, אז נסתפק ב”עו”ד” (היי, זה גם מה שהשופטת אומרת לאו’ברייאן כשהוא לא מבין מה היא רוצה מהחיים שלו). ובמה הוא מואשם? סבלנות, סבלנות!בינתיים ב-DS9 הפדרציה מעוצבנת, אבל לא מעוצבנת מספיק כדי לפתוח במלחמה נגד הקרדסים. עדיין. אבל לפחות בשיחה עם סיסקו השופטת מגלה יותר פרטים - היא עדיין לא מספרת במה או’ברייאן מואשם, אבל היא לפחות מזכירה לנו איך מערכת המשפט הקרדסית עובדת: גזר הדין כבר ניתן ואו’ברייאן אשם; ה”משפט” מיועד רק כדי להציג זאת לציבור. ההוצאה להורג תתקיים בשבוע הבא. קצת מזכיר משהו? זה מה שגאל דוקאט סיפר לסיסקו על מערכת המשפט הקרדסית ב-The Maquis לא מזמן; למעשה, השורה ההיא של דוקאט הייתה ההשראה לפרק הזה.אז הפרק הולך להיות על משפטי ראווה? אחלה. אבל אי אפשר שאו’ברייאן יתייצב לבד מול המשפט, ולכן בגלל ממבו-ג’מבו משפטי-קרדסי קייקו יכולה להגיע למשפט על תקן בת משפחה, ואודו מצליח איכשהו להשתחל למשפט על תקן עוזר-עו”ד או משהו בסגנון, בזכות החלטורה שלו בתחנה בזמן שהייתה קרדסית. יאיי פרק בית משפט! כבר פרק שני כזה בסדרה, אחרי Dax, רק שהפעם בית המשפט יהיה קצת יותר… מאתגר.אבל הסצינה הטובה בפרק, וזו שמעבירה במפורש (קצת יותר מדי במפורש) את המסר, היא בכלל לפני תחילת המשפט, כשהפסאודו-עו”ד של או’ברייאן בא לבקר אותו ולהכין אותו לבאות. דהיינו, לגרום לו להיות ילד טוב במשפט ואולי גם לדפוק איזו הודאה. כי הודאה, זה טוב לנשמה. וגם טוב לקרדסים שצופים מן הצד (זה מקפיץ לאו’ברייאן פיוז - הדבר האחרון שהוא רוצה הוא לשפר לקרדסים את היום). ובכלל, איזו מערכת צדק נפלאה יש לקרדסים, שבה כל פשע מפוענח, כל פושע נענש וכל הסופים שמחים.כשאו’ברייאן שואל את העו”ד אם הוא אי פעם ניצח, העו”ד המזועזע מבהיר לו שנצחון הוא לא הכל.נראה לי שצילום המסך (בכוונה עם הכתובית הפעם) מסכם את הסצינה ואת מה שיש לאו’ברייאן להגיד.נו, אז במה מאשימים את או’ברייאן? ב-DS9 מגלים שמישהו מהמאקי פילח להם טילים מהמאגר וכנראה שיגר אותם ישר לספינה של או’ברייאן (שם הקרדסים מצאו אותם; ומכיוון שבאמת היו נשקים, קשה לפדרציה לקום על הרגליים האחוריות) - וקירה מציינת שצריך מומחה משגרים בשביל לעשות את זה (או’ברייאן המסכן - כשצריך להשתגר, כמו ב-Armageddon Game, הוא לא מצליח, אבל כישורי המשגר המהוללים שלו כן מצליחים לסבך אותו). עדיין, אלו ראיות נסיבתיות. מה עוד יש? ובכן, הקלטה של או’ברייאן עצמו, או מישהו שנשמע כמוהו, שמפעיל את הגישה לנשקים. עכשיו, ברור לנו שזה ההוא המשופם שהקליט את או’ברייאן, אז אין ממש מתח פה.מה כן יש? פרצת אבטחה מזעזעת ברמות על! כאילו, מה? מספיק להקליט את הקול של קצין בתחנה כדי להשיג גישה לנשקים? אתם רציניים? מה? מה מה מה? לפחות הייתם אומרים שהוא השיג גם קודי גישה או משהו, אבל בהקלטה “או’ברייאן” סתם מזדהה ולא נותן שום קוד. מה לכל הרוחות? ההגנה היחידה שלכם היא אמצעי זיהוי ביומטרי כושל במיוחד? לא שמעתם על Two-factor authentication? בעתיד הרחוק שבו אתם נמצאים הקלטת סאונד וזיוף דיבור זו המצאה חדשה? אהההההההההה אלוהים אדירים כמה מטופש זה יכול להיות.ולחובבי אבטחת המידע שבקהל שמתמוגגים מכך שקיבלנו המחשה לחשיבות של Two-factor authentication - חכו עוד קצת, נקבל גם משהו נגד המאגר הביומטרי. סוג של.כשאודו מגיע סוף סוף אל או’ברייאן, במקום לנחם אותו הוא מתחיל לתחקר אותו על הנשקים. אז או’ברייאן נותן לו נאום שלם של “אני איש הגון! נשבעתי לשרת ולהגן! אף אחד לא פקפק בי מעולם!”. בכנות, אני מעדיף את או’ברייאן בלי כל הקלישאות האלה.המשפט עצמו קצת מאכזב, מהטעם הפשוט שיש פה תחושה שמתבצעת פרנגיזצייה של הקרדסים. למה אני מתכוון? הסיפור הידוע (שהוא כנראה נכון) הוא שבתחילת TNG, הפרנגים עוצבו להיות הגזע החדש של אויבים גדולים של הפדרציה, כמו הקלינגונים ב-TOS. רק מה, מהר מאוד התברר שהפרנגים פשוט מגוחכים ומטופשים מדי מכדי להיראות כמו איום אמיתי. אז קיבלנו בהמשך הסדרה את הבורג, והרומולאנים, וגם קצת קרדסים. לא הייתי רוצה לראות את הקרדסים הופכים לבדיחה, בפרט לא כשכבר יש להם דמויות מוצלחות כמו גאל דוקאט וגארק. והמשפט הזה הוא בדיחה. ולא בדיחה במובן של “היי, משפט ראווה” אלא במובן של מתנהל כמו קרקס שמשפט ראווה לא אמור להתיר. אודו כל הזמן מתפרץ ומפריע כאילו הוא בדרמת בית משפט אמריקאית רגילה למרות שבכלל אסור לו לדבר. העו”ד כל הזמן מתבכיין על מר גורלו. אומרים שכל קרדסיה רואה את זה בשידור חי? מה זה אומר עליהם, אני תוהה.כמובן, מהמשפט לא תבוא הישועה, אז מה מציל את או’ברייאן בסוף? החבר’ה של DS9 ממשיכים לחקור מי גנב את הנשקים. זה מגיע עד לרמה של צללית מפחידה שמבהירה לבאשיר שלמאקי לא היה שום קשר לעניין - כלומר, מישהו מנסה להפליל את או’ברייאן. והבחורצ’יק עם השפם לא נזהר במיוחד וכולם ראו אותו מדבר עם או’ברייאן, אז חיש קל תופסים אותו ולוקחים אותו לבדיקה רפואית. אתם מבינים, שן שמונחת על האח במערכה הראשונה תחזור לנשוך בשלישית. הקטע הזה שבו עקרו לאו’ברייאן שן? אודו מסביר קצת קודם בפרק שזה לא מרוע טהור אלא אמצעי זיהוי ביומטרי, ולכל קרדסי עוקרים את אותה השן בגיל עשר. תנחשו מה אין לבחורצ’יק עם השפן? את השן, כמובן. טוב, תגידו, זה לא באמת אומר הרבה, אז ב-DS9 בודקים עוד קצת ומגלים שזה בכלל קרדסי בתחפושת, והמשופם האמיתי כנראה איננו איתנו כבר שנים רבות. קבלו את Whispers 2, הנקמה!בדרך כלל הייתי אומר שזה טוויסט מטופש למדי, אבל הפעם הוא משעשע אותי כי זו המחשה של אחת הסכנות שמזהירים אותנו מפניה עם המאגר הביומטרי: נניח שהמאגר דלף, ועכשיו עובר עשור, ומישהו שעוד היה צוציק באותם ימים גדל והפך לסוכן מוסד נועז - אבל טביעת האצבע שלו נמצאת במאגר הישראלי, ועכשיו הוא אוטומטית יהיה חשוד בכל אשר יפנה. כך גם כאן - אמצעי הזיהוי הביומטרי האידיוטי שבו הקרדסים משתמשים הופך לגורם מפליל לכל סוכן חשאי קרדסי. אאוץ’. על פניו זה אמור לפגוע פגיעה קשה ברשת הריגול הקרדסית שפרוסה בוודאי בכל רחבי הפרדרציה; אבל משהו אומר לי שלא הולכים להשתמש בטריק בדיקת השיניים הזה או להזכיר אותו יותר אי פעם.סוף דבר: כשהשופטת מבינה שעלו על הטריק הקרדסי היא משחררת את או’ברייאן לפנים משורת הדין כי בית המשפט הוא רחום וחנון, ואו’ברייאן וקייקו חוזרים לחופשה, מודולו המדריכים הטכניים שאו’ברייאן קיווה לקרוא בדרך ואינם עוד. אני עדיין מעדיף את הסיום ההוא שבו מדברים על חמישה אורות.",
        "url": "/ds9//S02/E25/Tribunal"
      }
      ,
    
      "s02-e26-the-jem-hadar": {
        "title": "עונה 2 פרק 26 - The Jem'Hadar",
        "content": "אנחנו סוף סוף פוגשים את הדומיניון חזיתית, כפי שהיה אכן מתבקש לעשות בפרק הסיום של העונה. התוצאה היא פרק כיפי ואפילו מותח קצת, ועם טוויסט נאה בכל הנוגע לפרנגים; לרוע המזל, זה לא נועד להיות פרק שחושבים עליו ולו עוד רגע אחד לאחר הצפיה, כי אם עושים את זה, אינסוף החורים המזעזעים בעלילה קופצים מייד לעיניים. ואני לא רק שצריך לחשוב על הפרק אחרי הצפיה אלא גם לכתוב עליו. אז אני לא הולך לרחם. נתחיל מהשורה התחתונה - הפרק אמור להציג את הדומיניון באופן מאיים ומרתיע, בתור ככל הנראה האויבים המרכזיים בסדרה. על פניו הוא גם לוחץ על הכפתורים הנכונים כדי לעשות את זה. אבל בפועל התוצאה היא שהדומיניון נראים, איך נאמר, קצת מגוחכים. שוב קיבלנו חייזרים מטופשים מרביע גאמא. על ההופעה המבעיתה הראשונה של הבורג ב-TNG הם לא הצליחו להתעלות.אנחנו מתחילים בצורה רגועה, עם ג’ייק סיסקו ופרוייקט-מדע-גידול-צמחים שלו. מזמן לא ראינו את ג’ייק, ועכשיו כשהוא חזר אני חייב להודות - מצטער, אני לא מצליח לשנוא אותו. אני מבין שזו המסורת. שיש את תפקיד הילד המעצבן. אבל בזמן שויל וויטון עשה עבודה נפלאה בלהיות איום ונורא שלא בכוונה ויצר את דמות הילד המעצבן ביותר בתולדות המדע הבדיוני (לא כולל הדבר הזה מ-Mass Effect 3), כאן ג’ייק פשוט נראה כמו ילד נורמלי ובסדר כזה ואין לי עדיין שום תלונות אליו.סיסקו פאפא רוצה קצת זמן בונדינג עם הבן יקיר לו, אז הוא גורם לו לנטוש את הצמחים לאנחות וללכת לעשות איתו פרוייקט כיפי יותר - סקירה של כוכב שקרכלשהו ברביע גאמא. כי, אתם מבינים, בפדרציה סקירות של כוכבי לכת זה משהו שנותנים לילדים לעשות כחלק מהבונדינג עם אבא. אבל אל תחשבו שסיסקו פאפא יוצא מרוצה מהעניין - ג’ייק מתעקש להביא את חברו הטוב ישמעאל, כלומר הפרנגי נוג, וקווארק מחליט להתעלק על נוג ולהצטרף גם, כי גם הוא רוצה בונדינג עם סיסקו ולשכנע אותו לעשות שקרמקגאפין כלשהו. מדברים על ציוותים לא צפויים.רבע השעה הראשונה של הפרק סובבת סביב מסע הקמפינג המוזר הזה, וזה די נחמד. אפילו למדתי מושג חדש - התור הגיאלוגי של הדבון, שמתאר את הסיטואציה בכוכב הלכת שהם מגיעים אליו (יש דגים וחרקים אבל עדיין אין חיות גדולות וטורפים, סוג של גן עדן). קווארק כמובן שונא כל רגע ואיכס חרקים ותביאו לי את המשחה שלי ואהההה אני מצליח לשרוף את עצמי מהמדורה. בסוף אפילו לנוג נמאס מההתבכיינויות והצעקות של קווארק והוא צווח (ראו תמונה) ובורח, וג’ייק הולך להביא אותו. סיסקו נשאר עם קווארק העצבני. אבל אז קורה משהו לא צפוי! לא, לא זה שהדומיניון מגיעים ותופסים אותם, זה היה צפוי לגמרי; מה שלא צפוי הוא שקווארק מתעצבן על היחס של סיסקו ומתחיל להאשים אותו בגזענות אנטי פרנגית, וסיסקו לא ממש מצליח לענות לו. זה כאילו היוצרים של הסדרה סוף סוף שמעו את הביקורת המתמשכת שלי על היחס שלהם לפרנגים, ועכשיו הם שמים את הכל בפה של קווארק, שמצביע בדיוק על כך שעם כל כמה שהפדרציה היא מתקדמת ונאורה וכל זה, עדיין יש לה גזענות פשוטה כלפי פרנגים, ברמת הלא-אתן-לבני-להתחתן-עם-פרנגית. יפה!ואז מגיעה איזו בחורה ומפציצה את סיסקו עם איזה שקר כלשהו טלקינטי. זה לא נחשב פייזר לצורכי התחרות, צר לי. מכל מקום, הבחורה בורחת מאיזה חבר’ה שנקראים “ג’אם’האדאר”, שכמובן צצים תוך שניה ותופסים אותה עם קווארק וסיסקו, וזה מעלה את השאלה החשובה - למה, למה תמיד השמות חייבים להיראות ככה? Jem’Hadar כאן ו-Z’ha’dum של בבילון חמש - אתם פשוט לא יכולים בלי הצ’ופצ’יקים הללו, נכון?מכאן העלילה מתפצלת לשלושה מוקדים - הילדים, הכאילו-בוגרים, והתחנה. בסדרות אחרות אולי היה קורה שהילדים היו מגלים תושייה וכשרון ומצילים את היום (היי, זה מה שווסלי קרשר עשה תמיד!). כאן לעומת זאת הם קצת מתחרבשים ביער, מגלים שתפסו את המבוגרים האחראים אבל לא ממש יודעים מה לעשות עם זה, מצליחים לחזור לספינת החלל שלהם אבל לא מצליחים לשגר את המבוגרים למעלה (כי הגנת שקרכלשהו) ולא מצליחים לנסוע לשום מקום כי נעילת ססמא (מה. לעזאזל. סיסקו. חשב - מי יוצא להרפתקאה כזו בלי לוודא שהילדים מסוגלים לחזור בעצמם אם יקרה משהו?), לא יכולים לשלוח הודעה כי הם מעבר לחור התולעת, ורוב הזמן הם מתחרבשים עם נסיונות האקינג כושלים של הספינה שכמעט מפוצצים אותה, ובסוף הם צריכים לשבת ולחכות שמישהו יציל אותם בזמן שהם זוחלים להם ידנית לעבר חור התולעת.עכשיו, אני יודע שאני אמור לא לסבול את ג’ייק ונוג, אבל דווקא נהניתי מכל המהומה הזו. זה היה פי אלף יותר אמין מההצגה הנפוצה של ילדים בסיטואציות כאלו, ולשניה או שתיים היה לי ממש אכפת מהם וממה שיקרה איתם. זה היה אולי החלק שנעשה הכי טוב בכל הפרק, חוץ ממה שיש לקווארק לומר על פרנגים.במוקד השני, סיסקו, קווארק והבחורה תקועים במעגל שמי שמנסה לצאת ממנו כנראה מתפגר. אז הם לא מנסים לצאת ממנו. במקום לחלוב מהבחורה את כל הפרטים שרק אפשר על הג’ימבלייה, סיסקו יושב מדוכא ומקשיב לקווארק צורח שמישהו יבוא לתת להם מים. כמובן, כשהוא כבר מנסה לחלוב ממנה משהו, הוא לא ממש מקבל משהו שאנחנו לא הבנו עד עכשיו בעצמו - הג’ימבלייה הם סוג של חיילי העלית של הדומיניון, שהוא כזכור תמונת מראה מרושעת של הפדרציה שבין תחביבה יש שליטה ברביע גאמא ועוד שליטה ברביע גאמא. הבחורה מספרת את הסיפור הנוגע ללב של עולם הבית שלה שנכבש בצורה דומה וזה היה אולי מעניין אלמלא כבר שמענו את הסיפור הזה כבר פעם-פעמיים.מכל מקום, הדרך לברוח ברורה - לבחורה יש יכולת טלקינטית שבמקרה הממוזל היא בדיוק מה שיכול להפיל את חומת המגן שכולאת אותם. אז שמו לה קולר על הצוואר שאמור לדכא את היכולת, אבל סיסקו את קווארק מתחילים לעבוד על להוריד אותו. זה פשוט בצורה כל כך מגוחכת שהמסקנה יכולה רק להיות שהג’ימלייה הם אפסים מאופסים למרות שהם אמורים להיות העלית שבעלית; או שמישהו מנסה לעבוד פה על מישהו, אבל בצורה שקופה מדי. עוד נחזור לזה בהמשך.לפני שהם מסיימים עם הקולר, קווארק מצליח לזמן מישהו מהג’ימלייה לדבר איתם. המישהו מהג’ימלייה הוא… ובכן… לא נחמד כל כך. וקצת לעגני. ומדבר על משהו שנקרא “המייסדים” בתור הסופר-בוסים שלהם אבל לא מסביר מי המייסדים, חוץ מזה שהם הקימו את הדומיניון. וכשקווארק מנסה להתווכח הוא חוטף. וההוא מהג’ימלייה מתבאס שהוא פוגש בן אדם ופרנגי ולא קלינגון. הוא רוצה לפגוש קלינגון. והוא מריץ דאחקות עם סיסקו על הקרדסים, שמהן ברור שהדומיניון יודעים את כל מה שיש לדעת על הפדרציה. והוא מבהיר שחלאס עם הקטע הזה של ספינות שנכנסות לרביע גאמא, מיצינו.קצת מאיים? כן. אבל כנראה לא מספיק, כי מייד אחר כך מגיע איזה ג’ימלייה גם ל-DS9. וכדי שנפחד קצת, הוא מצליח להשתגר לתחנה למרות שהעלו מגנים. אז או’ברייאן רב התושייה כולא אותו בתוך שדה כוח, וגם ממנו הוא יוצא כשבא לו. ובשביל מה הוא בא? בשביל להודיע שהדומיניון השתלט על סיסקו, ושמבחינתם לעבור את חור התולעת זו התעסקות איתם, ושהם כבר התחילו להשתולל וחיסלו שלל ספינות - רשימה מצורפת - ואת המושבה הבאג’ורית החדשה. נו, מי הגאון שחשב שהגיוני ליישב רביע לא מוכר?אה, והם גם חסינים לקרן גרירה.ובינתיים, אצל סיסקו ושות’, סיסקו מנסה לגייס את קווארק כדי שיפרוץ את המנעול על הקולר. וקווארק הזועם שממשיכים לתת לו פקודות דופק מונולוג. חתיכת מונולוג. כמו המונולוג של סיסקו ב-The Maquis, יש לנו עוד הצבעה ברורה על החסרונות של בני האדם והפדרציה, ומכיוון שהתלוננתי כל הזמן על היחס לפרנגים, אני מרוצה:“The way I see it, Humans used to be a lot like Ferengi: greedy, acquisitive, interested only in profit. We’re a constant reminder of a part of your past you’d like to forget… But you’re overlooking something: Humans used to be a lot worse than the Ferengi. Slavery. Concentration camps. Interstellar wars. We have nothing in our past that approaches that kind of barbarism. You see? We’re nothing like you. We’re better. Now, if you’ll excuse me, I have a lock to pick.”ושוב, לסיסקו אין מענה.(אבל רגע, אתם רציניים? שנאמין שאין בהיסטוריה הפרנגית עבדות וג’נוסייד? קשה לי לקנות את זה).ב-DS9 מתכוננים למלחמה, וזה שבדיוק הגיעה ספינה שהיא Galaxy class (דהיינו, כמו האנטרפרייז) עם קפטן להוט למדי לאקשן רק עוזר. אז הספינה יוצאת יחד עם ה-Runabouts הקטנים והמטופשים של התחנה כדי לחלץ את סיסקו ושות’, שבדיוק מצליחים להסיר את הקולר ולהתחיל לירות על ג’ימלייה-ים ולהימלט. רק מה, מסתבר שלתקוף אויב עם נשקים ויכולות לא ידועים זה לא הרעיון הכי טוב בעולם; ה-Runabouts מצליחים לחלץ את סיסקו ושות’, כולל הילדים, ולהימלט (סיסקו מעכב את כולם עם חיבוק ארוך לג’ייק, זה היה ממש מטופש), אבל הספינה-דמויית-אנטרפרייז חוטפת כהוגן, וכשהיא מנסה להימלט בעצמה אחת הספינות של הדומיניון עושה עליה קמיקזי. בום. המסר ברור: הדומיניון היו עושים קציצות מפיקארד ושות’ (בזמן אמת זה היה עוד יותר מרושע - הפרק שודר כמה ימים לאחר פרק הסיום של TNG, והפרומו הראה את הספינה מתפוצצת).אוקיי, אז אנחנו בערך במלחמה. אבל לפחות הבחורה שסיסקו וקווארק הצילו תוכל לספק מידע מועיל, לא?נראה לכם? ברור שהיא מרגלת. קווארק מגלה שהקולר שלה הוא סתם מנגנון נעילה שלא משתק יכולות טלקינטיות ולא כלום. וכשחושפים אותה היא פשוט נעלמת, למרות שאין שום ספינה באיזור. המממ. העונה מסתיימת עם סיסקו העצבני שמבהיר שאם הדומיניון מתכנן לתקוף מעבר לחור התולעת, הקרב הראשון יהיה ב-DS9, והוא מתעתד להיות מוכן עבורם.בינתיים אתם לא נראים מוכנים במיוחד, חברים.אבל, כשחושבים על זה קצת, גם הדומיניון לא נראים מוכנים. מה לעזאזל הלך כאן? היה להם ביד את סיסקו, ובמקום לחלוב ממנו מידע או להרוג אותו הם נותנים לו לברוח כדי לנסות להכניס מרגלת פנימה בצורה כל כך מרושלת? לא יכלו אפילו לתת לה קולר שעובד? אני מוכן לסספנד את זה שהם ארגנו את כל זה למרות שהטיול היה יוזמה של סיסקו (ואיך בדיוק הם ידעו עליה אם אין להם כבר עכשיו מרגלים?), אבל מה קשה בשליחת מרגלים ל-DS9? הרי ב-Sanctuary העלו פליטים-שבורחים-מהדומיניון לתחנה בלי שום בעיה. מה מסובך לדומיניון לעשות משהו דומה? ובכלל, למה הדומיניון טורחים להזהיר, הרי כך רק יהיה קל יותר לפדרציה להתגונן מפניהם? לא נראה שיש דרך להושיע את הדומיניון מלצאת ממש מפגרים בלי להאשים את התסריטאים בכך.ואיך הדומיניון בהשוואה לבורג? לא טוב. כי לדומיניון חסר מרכיב מרכזי שהיה לבורג. אמנם, גם לדומיניון יש משגרים ונשקים שלפדרציה אין מושג איך להתמודד איתם, אבל הבורג היו משהו אחר. הספינה שלהם הייתה מוזרה. הם עצמם נראו מפחיד. האידאולוגיה שבבסיסם הייתה שונה וזרה מאוד לזו של הפדרציה ונראתה כמו לקיחה לאקסטרים של אידאולוגיות קיצוניות של בני אדם מתקופות אחרות. היו להם משפטי מחץ על התנגדות חסרת תוחלת. ומה יש לדומיניון? הם סתם נראים כרגע כמו אימפריה נבזית עם נשקים טובים. בכנות, קיוותי ליותר. אפילו הקרדסים מוצלחים יותר, בינתיים. ואפרופו קרדסים - האם גם הדומיניון יזכו בסופו של דבר לטיפול אמביוולנטי, כמו שלמשל גארק וגאל דוקאט זוכים לו?נחיה ונראה. אני אופטימי למדי מהטעם הפשוט שהפרק הזה נראה לי בעיקר כמו הצהרת כוונות - הנה, התחלנו לגלגל את העלילה הראשית של הסדרה.",
        "url": "/ds9//S02/E26/The_Jem'Hadar"
      }
      ,
    
      "s02-summary": {
        "title": "עונה 2 – סיכום",
        "content": "אז מה היה לנו?פוליטיקה באג’ורית. טרוריסטים באג’ורים. טרוריסטים באג’ורים משתלטים על התחנה. טרוריסטים לא באג’ורים משתלטים על התחנה. פוליטיקה קרדסית. דילמות רפואיות. פמיניזם ותככים פרנגיים. קיצור תולדות אודו וקירה. סיסקו מחזר כושל. חייזרים עם תרבות טיפשית מרביע גאמה. תרגילי עוקץ כושלים. קיצור תולדות אודו ואבא. או’ברייאן ובאשיר גיבורי פעולה. או’ברייאן גיבור פעולה ומתח. חברה אנושית אוטופית-דיסטופית. חייזרים עם תרבות טיפשית מרביע גאמה. דקס חונכת. קווארק מאוהב. דקס לוחמת קלינגונית. טרוריסטים אנושיים. טרוריסטים אנושיים מתוך הפדרציה. באשיר וגארק סיפור אהבה. יקום המראה. פוליטיקה באג’ורית. אוב’רייאן גיבור 1984. חייזרים מפחידים מרביע גאמה!לא רע, ומרגישים שזה הולך לאנשהו. פחות פרקים מטופשים מבעונה הראשונה.ההשוואה המתבקשת ל-B5 נמשכת - לשתי הסדרות הייתה עונה שנייה שבה עדיין היו פרקים מקרטעים שלא קשורים לכלום, אבל כבר אפשר היה לראות ניצני עלילה מרכזית. ב-DS9 היו לנו שלושה קווי עלילה מרכזיים: הפוליטיקה הבאג’ורית, הפוליטיקה הקרדסית (כולל החיכוך שלה עם בני האדם, שבא לידי ביטוי ב-The Maquis), והדומיניון, שנרמז קצת בשני פרקים בהתחלה (Rules of Acquisition ו-Sanctuary) עד שבסוף העונה הוא צץ בצורה מפורשת. מה שנחמד הוא שבניגוד לעונה הקודמת, ההרגשה הייתה שבכל קווי העלילה הללו זז משהו. הבאג’ורים עוברים תהפוכות וטרוריסטים כמעט משתלטים עליהם, ובסוף אנחנו מקבלים אצלם אפיפיורית חדשה ומזעזעת. אצל הקרדסים נחשפנו להרבה יותר אינטריגות פנימיות (ב-Cardassians וב-Profit and Loss, אבל במידת מה גם ב-The Maquis), והן גארק והן גאל דוקאט קיבלו יותר זמן מסך ועומק - נקווה שינצלו אותם היטב להנעת קווי עלילה בהמשך. והדומיניון? טוב, לפחות הם נחשפו. עכשיו בטח יצטרך לקרות איתם משהו.עוד דבר משמח העונה הוא שכל הדמויות קיבלו פרקים טובים משלהן. חוץ מג’ייק סיסקו שנשאר תקוע על תקן סיידקיק ואין פרק שסובב סביבו (אבל כפי שאמרתי, קשה לי לא לסבול אותו ואני חושב שהוא בסך הכל בסדר בינתיים בפרקים שבהם הוא מופיע). סיסקו קצת נזנח, בהתחשב בכך שהוא הדמות המרכזית, אבל The Maquis המצוין על שני חלקיו היה הצגה שלו (ושל גאל דוקאט). לקירה היו פרקי פוליטיקה באג’ורית מבדרים, גם אם שום דבר ברמה של Duet מהעונה הקודמת. כל פרק שאו’ברייאן היה במרכזו היה מוצלח (בפרט Whispers, שנסמך כולו על נקודת המבט של או’ברייאן בלבד). דקס קיבלה סוף סוף הזדמנות להפגין אופי, גם אם לא יותר מדי פרקים; וכך גם עבור באשיר, שהפך לדמות נסבלת ואפילו השטיקים שלו לא מעצבנים יותר. לקווארק היה פרק מצויין ב-Profit and Loss והוא גם היה הדבר הטוב ביותר ב-The Jem’Hadar. מה שמשאיר אותנו עם אודו, שמרגיש לי כמו הדמות הכי מקופחת העונה, בפרט אחרי הפרקים המצויינים שלו בעונה הקודמת. הוא אמנם ממשיך להיות מהנה כמעט בכל הופעה שלו על המסך, ואנחנו גם מקבלים הצצה יפה לעבר שלו ב- Necessary Evil, אבל אני חושב שהיה אפשר לעשות איתו יותר. נו טוב, אני בטוח שזה בא.הכוכבים הבלתי צפויים (או שמא צפויים?) של העונה הם ללא ספק גארק וגאל דוקאט, שכבר הזכרתי, ואני מקווה שיעשו איתם משהו; אבל פרט אליהם קשה לי לחשוב על דמויות משנה מעניינות, או שיש סיכוי גדול שיחזרו בהמשך. יש את כל אנשי הדת הבאג’ורים, אבל קשה לומר שזה מעניין במיוחד, כרגע. יש גם את נוג הפרנגי, אבל נראה שהעונה הוא קיבל יחס דומה לזה של ג’ייק סיסקו וכמעט ולא נותנים לו הזדמנות לעשות משהו. נו טוב, נחכה ונראה.מה שכן, הרבה יותר קשה לי לבחור את הפרק (או שניים, או שלושה) הטוב ביותר בעונה (בעונה הקודמת זה היה Duet כמעט ללא ויכוח). נראה לי שאם אני צריך לשלוף משהו מהשרוול, אז אני אשלוף את Whispers (בגלל הסגנון השונה מיתר הפרקים, שהתגלה כמוצלח ומתאים מאוד), את The Maquis (בגלל שהוא מציג את הפדרציה באור שלילי שלא היו מעזים להראות ב-TNG והופך את כל העימות מול הקרדסים למעניין פי כמה) ואת The Wire (כי גארק גארק גארק). בסך הכל העונה הרגישה כאילו אין בה כמעט פרקים גרועים, אז זה לא חשוב שקשה למצוא פרק אחד שמתבלט מעל היתר (מה כן היה גרוע? Sanctuary היה איום ונורא מבחינה תסריטאית שלא השאירה לפרק שום סיכוי; Second Sight ו-Shadowplay היו קצת מביכים; ו-Rules of Acquisition היה מבורחש מדי ומביך מדי מכדי להיות טוב כמו שהגיע לו להיות).רשימת רגעים אהובים מהעונה:                        25. הפוליטיקה של בגדים שיצאו מהאופנה         (Profit and Loss)                                    24. או'ברייאן וקירה בעורף האויב         (The Homecoming)                                    23. כשהנאגוס מנסה לרמות את האדם הלא נכון         (Rules of Acquisition)                                    22. אבל מי המאסטר ומי הפדוואן?         (Necessary Evil)                                    21. או'ברייאן עושה נינג'ה         (Whispers)                                    20. ייסורי גמילה         (The Wire)                                    19. אז מי את?         (Crossover)                                    18. טריל מחוץ למים         (Invasive Procedures)                                    17. הכלוב         (Paradise)                                    16. אוי ווי. ניצחתי?         (Tribunal)                                    15. כואב להיות פדובר         (Cardassians)                                    14. אם רק היה אפשר לקרוא טקסטים במקום להאזין...         (Whispers)                                    13. עכביש - עסק ביש ()         (The Siege)                                    12. Don't Call me Benjamin         (Invasive Procedures)                                    11. כשזה מגיע לרגשות, אתם לא רואים את המובן מאליו         (The Collaborator)                                    10. בעיקר השקרים         (The Wire)                                    9. קומנדו דקס בפעולה         (Blood Oath)                                    8. מי רוצה משקה על חשבון הבית?         (Crossover)                                    7. או'ברייאן בלי חולצה!!!!!         (Rivals)                                    6. Your new BFF         (The Maquis, part I)                                    5. I dabble with isolinear data subprocessors. It's a hobby of mine.         (Cardassians)                                    4. אנחנו טובים יותר         (The Jem'Hadar)                                    3. בטח שאני שותה קפה אחר הצהריים         (Armageddon Game)                                    2. קל להיות קדוש בגן עדן         (The Maquis, part II)                                    1. מסיבת פרידה         (The Circle)                ",
        "url": "/ds9//S02/Summary"
      }
      ,
    
      "s03-e01-the-search-part-i": {
        "title": "עונה 3 פרק 1 - The Search, Part I",
        "content": "הו, וואו.ככה צריך לפתוח עונה.פרק הסיום של העונה הקודמת הבטיח שדברים יתחילו לזוז; הפרק הזה מזיז. מרגישים שהסדרה הולכת קדימה. מרגישים שדברים משתנים. כבר בהתחלה בולט שינוי גדול - בעיצוב השיער של דקס. אבל זה רמז לבאות, אני אומר לכם!עברו חודשיים מאז הפרק הקודם וצוות התחנה ההמום סוף סוף סיים להריץ סימולציות לגבי גורל התחנה במקרה של מתקפת דומיניון. המסקנה המפתיעה: הולכים לקרוע ל-DS9 את הצורה בלי להתאמץ בכלל. כלומר, למה בכלל ציפיתם? זו בסך הכל תחנת חלל! שבנה גזע שוחר שלום כמו הקרדסים, בלב איזור רגוע ולא אלים בכלל! אתם מצפים שתחנה כזו תוכל להתמודד עם מתקפה? פחחחח. מה עוד? שתדע להשמיד כוכבי לכת? ובזמן שכל הצוות עומד עם פרצוף עגום ומדסקס את העניין אני תוהה איפה סיסקו - נראה שאחרי ההצהרה שלו בסוף הפרק הקודם שכשהדומיניון יגיעו הוא מתכנן להיות מוכן אליהם הוא פשוט נעלם והתרחק מהתחנה ככל שרק ניתן. ואז כמובן שספינה-עם-הסוואה מופיעה צמוד לתחנה והצוות כבר עושה במכנסיים, עד שמתברר שזו ספינת פדרציה (עם הסוואה?! לאן הגענו?) וסיסקו מריץ דאחקות על הצוות שלו.נעים להכיר - ה-Defiant. או כפי שאקרא לה מעכשיו, “התריס”. ה-Last, best hope של המין האנושי להראות לדומיניון מה זה. עד כמה הספינה הזו חזקה, אתם שואלים? ובכן, עיצבו אותה כדי להתמודד עם הבורג! הבורג!! מה שאומר שהיא, אה, עוצבה מאוד בחיפזון, ובלי שלמתכננים שלה יהיה מושג איך בונים ספינת מלחמה כי סטרפליט לא עושה דברים כאלו, והיא פרוטוטייפ מקרטע עם בעיות מכאן ועד להודעה חדשה מהסוג שאו’ברייאן יסכים לוותר על הסוכריה על מקל שלו בשביל לשחק איתן. בקיצור, תוספת הולמת ל-DS9 המתפרקת בעצמה. וכמובן, סוף סוף יש לחבר’ה של DS9 ספינת חלל אמיתית לצאת בה להרפתקאות במקום המעבורות המעאפנות שהם שיחקו איתן עד היום.אז מה, לאיזו הרפתקאה יוצאים? מה השאלה בכלל - ישר לרביע גאמה כדי למצוא את “המייסדים” של הדומיניון ו… אה… להגיד להם שיעזבו את הפדרציה בשקט, or else. ואם זה נשמע לכם כמו תוכנית טיפשית, אל דאגה! גם הפדרציה חושבת שזו תוכנית טיפשית וסיכויי ההצלחה שלה נמוכים להחריד! ולכן שולחים אליה את כל הצוות הבכיר של DS9, כשלא ברור מי יישאר לשמור על התחנה ומה יקרה בתרחיש הצפוי שבו כולם מתפגרים. סיסקו היה חודשיים בכדור הארץ, והרעיון הכי טוב שהפדרציה הגיעה אליו הוא… זה? וואו, לא רוצה לחשוב מה יקרה כשהדומיניון אשכרה יתקפו.עוד סיסקו מתדרך את הצוות ולחדר נכנסים שני ברנשים חדשים - קצין סטרפליט ו… אה, רומולאנית? הרומולאנית כאן כדי להיות הבייביסיטר של מתקן ההסוואה של החללית (שהוא רומולאני. כי הפדרציה לא מתעסקת עם מכשירי הסוואה. אף פעם. המממ. מעניין לראות שהרומולאנים משתפים פעולה). לא אכפת לה מהצוות. היא לא כאן כדי לעשות חברים. אני כבר מחבב אותה. הקצין השני מחייך ואומר שהוא כן כאן לעשות חברים. אני כבר לא סובל אותו. גם אודו לא, בעיקר בגלל שאודו מבין מהר מאוד שהקצין פה כדי להחליף אותו (רשמית, אודו אמור לעבוד תחתיו) - זו מתנה נוספת מהביקור של סיסקו בכדור הארץ.רגע, למה עושים את זה לאודו? ובכן, כי סוף סוף מישהו מקשיב לי! אחרי שהתלוננתי על הפרנגים כל העונות הקודמות ומישהו הקשיב ונתן לקווארק נאום פרו פרנגי טוב, עכשיו מקשיבים לכל הרטינות שלי על כשלי האבטחה המביכים של התחנה והגיעו למסקנה שצריך להחליף את אודו. כמובן, זה סתם תירוץ, הרי כשלי אבטחה מזעזעים יש בכל סדרת Star Trek. הבעיה האמיתית עם אודו היא שהוא אאוטסיידר נודניק שלא שם זין על נהלי סטרפליט. שלא לדבר על כך שהוא משנה צורה, וזו הרי גזענות לצאת נגד משני צורה! הו לא! כמובן שלא מזכירים ולו ברמז את The Alternate, שבו ראינו יפה מאוד איך דווקא בגלל שאודו הוא משנה צורה, ואף אחד (כולל אודו) לא מבין משני צורה עד הסוף, אז אודו יכול להוות סיכון בטחוני משמעותי לתחנה. זה היה הופך את דיון ה”גזענות” למעניין הרבה יותר.אחר כך אנחנו מקבלים סצינה רגשנית של סיסקו וג’ייק בדירה שלהם, כששניהם מבינים (בעקבות ה”חופשה” בכדור הארץ) שהם התחילו לראות ב-DS9 בית. סיסקו אפילו הביא איתו את אוסף המסיכות האפריקניות העתיקות המזעזע שלו. אז גם לו, כמו לפיקארד, יש פטיש לעתיקות - אני חייב להודות שאני תוהה מה הנטיה שלהם להביא עתיקות כאלו למקומות לא בטוחים כמו האנטרפרייז או DS9 שכל רגע עלולים להתפוצץ ולגרום נזק ארכיאולוגי אדיר.טוב, בואו נעשה ספירת מלאי. מי יוצאים למשימת ההתאבדות ברביע גאמה? סיסקו וקירה, כי מי צריך שרשרת פיקוד לתחנה; דקס ואו’ברייאן, כי מי צריך אנשים טכניים בתחנה; באשיר, כי מי צריך דוקטורים (הייתי אומר מי צריך ילדי כאפות, אבל גם בפרק הזה באשיר לגמרי בסדר). ואפילו את אודו קירה מצליחה לשכנע לבוא כי… טוב, יש תירוצים פורמליים, אבל זה כדי שיהיה לו מה לעשות. מי חסרים? ג’ייק (שמן הסתם לא יצטרף, צריך מישהו שינהל את התחנה) וקווארק. אז בואו נצרף גם את קווארק, הרי הוא עשה כל מני דברים… מסחריים… עם חייזרים טיפשיים מרביע גאמה ב-Rules of Acquisition! וכל כך חשוב לשכנע אותו להצטרף, שהסדרה שולפת שוב את קלף ה”בואו נצחק על פרנגים” - הפעם סיסקו שולף את המטה של זאק הנאגוס כדי להבהיר לקווארק עם מי יש לו עסק (מה האינטרס של זאק? נו, מן הסתם הפרנגים רוצים שלום עם רביע גאמה). אבל זה לא מספיק לסיסקו והוא חייב להשפיל את קווארק על ידי כך שידרוש שהלה יציית למנהג הפרנגי וינשק את המטה. מביך. לפחות יצאה תמונה טובה של סיסקו.הדבר האחרון לפני שיוצאים הוא שיחת עידוד של דקס, ששולפת את הקורזון שבה, עם סיסקו. ההקבלה לפיקארד ממשיכה גם כאן, כשסיסקו מספר איך הבין שבניגוד לחלומות הישנים שלו, הוא הבין שממש לא בא לו להיות אחד מהאדמירלים הללו של סטרפליט שיושבים בכדור הארץ ומתדיינים - הוא חייב להיות באקשן, להיות זה שעושה את הדברים בפועל (וכמובן שקורזון כבר ידע את זה לפני מאות שנים). זה כמעט אחד לאחד גם מה שאמרו על פיקארד בשעתו (כדי להסביר איך קפטן סופר-מוכשר שכמוהו לא הופך לאדמירל).טוב, כל החבר’ה יוצאים אל מעבר לחור התולעת, ולפני שהאקשן יתחיל יש לנו את הסצינה ההומוריסטית המתבקשת שבה קווארק ואודו הופכים לשותפים לחדר, קווארק רוטן על התנאים ואודו רק רוצה שיעזבו אותו בשקט כי הוא חייב להפוך חזרה לעיסה שלו וצריך פרטיות. וכשקווארק מנדנד קצת יותר מדי, אודו מתפוצץ עליו. אודו זועם זה דבר משובח באופן כללי, ואנחנו מקבלים את זה גם כאן - למעשה, הוא קצת מפחיד. רק חבל שזה קווארק שהופך לשק החבטות כאן, פעם שניה הפרק. בוז!והאקשן מתחיל. הוא מתחיל עם שתי ספינות ג’אמהדר שכמעט מתנגשות בתריס המוסוות. הן חושדות במשהו ובאות לרחרח, אבל לא מוצאות כלום ומסתלקות. יש! מנגנון ההסוואה עובד! והסצינה הייתה מותחת יחסית! יופי! בואו נעבור לעוד סצינה הומוריסטית דפוקה!כן, מסתבר שאנחנו חייבים להמשיך עם מסורת “גזע מטופש מרביע גאמה” גם אחרי שגילינו את הדומיניון. הפעם זה גזע סוחרים מגוחך שסיסקו וקווארק חולבים ממנו מידע. מסתבר שמידע על הדומיניון זה לא דבר שיש ממנו יותר מדי - הסוחר מכיר רק את הוורטה (הגזע של המרגלת מהפרק הקודם) ואת הג’אמהדר. הוורטה הם החזות הדיפלומטית של הדומיניון, והג’אמהדר הם הצבא. מכל מקום, הסוחר מספר להם על ממסר תקשורת שנמצא איפה שהוא ואת כל התקשורת שלהם לדומיניון הם שולחים דרך שם. אז התריס יוצאת לחקור את הממסר, פרט לקווארק שמנצל את ההזדמנות ומבקש מסיסקו רשות לחזור הביתה. בינתיים, אודו רואה על המפה של הסוחר משהו שנקרא ערפילית אומריון, ומתחיל לבהות. אוקיי, אנחנו כבר מבינים לאן זה הולך.אחרי שהם מגיעים לממסר, החבר’ה שולחים את דקס ואו’ברייאן למטה לבזוז מידע. והם מצליחים לבזוז מידע ולהעביר אל התריס בקלות. יותר מדי בקלות. ואז הכל מחשיך ויד מכוערת למדי צצה על הכתף של דקס, ואנחנו קופצים חזרה אל התריס. אמא’לה! והופיע מגן סביב הממסר ואי אפשר לחלץ אותם משם! ושלוש ספינות ג’אמהדר מגיעות! הרומולאנית אומרת לברוח כי או’ברייאן ודקס הם לא חיוניים. באשיר רב איתה. סיסקו… סיסקו נותן את הפקודה להסתלק.הו, וואו. לא ראיתי את זה בא. דילמה מוסרית שכזו שמוכרעת לצד ה”לא נעים” לצופים? בהכרח לא יהיו לה שום השלכות, נכון?בזמן שהתריס מתמרנת החוצה סיסקו מנסה להגיד לבאשיר שאה בה ציגלה מה אם יחקרו את דקס היא תנסה לנצל את ההזדמנות וליצור קשר עם המייסדים. ואז הוא קורא לאודו לבוא, ואודו מתחצף ומסרב. רגע, מה? קירה יורדת לנזוף בו. אודו לועג לה ותוהה אם היא הפכה לדיאנה טרוי שלהם (טוב, הוא אומר “יועצת הספינה”). ואז הוא מבקש ממנה לבוא איתו אל ערפילית האומריון הזו כי הוא חייב. חייב אמרתי! לא יודע למה, כמובן, אבל חייב! יש לכם את זה ביותר קלישאה?ואז יש בום גדול והג’אמהדר תוקפים. מסתבר שמכשיר ההסוואה לא כזה טוב אחרי ככלות הכל. ויש לנו סצינת אקשן ממש מותחת, עם פיצוצים בחלל והתריס מצליחה לפצלח ג’אמהדר אחת (שזה ספינה אחת יותר ממה שהצליחו להרוס בקרב בסוף הפרק הקודם, אם לא סופרים את הקמיקזי) אבל חוטפת בגדול, וג’אמהדרים פולשים לספינה, ויש מכות גם עם סיסקו ובאשיר בגשר וגם עם קירה ואודו למטה (הכוריאוגרפיה של המכות עדיין מגוחכת, תודה ששאלתם), וקירה חוטפת פייזר (+1 לספירה!) ואז הכל מחשיך. בלי שבכלל נבין מה נגמר עם סיסקו ושות’.אנחנו מתעוררים עם קירה ואודו במעבורת שהצליחה להימלט מהתריס. לא, לאודו אין מושג מה עלה בגורל התריס, היא לא התפוצצה אבל היא מוקפת בספינות ג’אמהדר. כך שנראה שאפשר לשכוח מדקס ואו’ברייאן וסיסקו ובאשיר - אם תבוא הצלה, היא תהיה מאודו וקירה (או קווארק, אבל לא סביר - או ג’ייק ונוג!) ולאן אודו הולך? קחו רגע, תחשבו על זה… כן, לערפילית אומריון! ומה יש שם? פלנטה כלשהי שלא נמצאת באף מערכת שמש, אבל איכשהו מסוגלת לתחזק חיים וצמחים (ובצילום שלה יש איזו שמש ברקע). ומכיוון שאנחנו כבר בסוף הפרק ואין זמן, אודו וקירה מוצאים חיש קל איזו בריכה מוזרה שם, ומהבריכה יוצאים… יצורים שנראים כמו אודו, אבל לא לגמרי, ומברכים אותו על שובו הביתה.יפה. לא רק שהפרק היה מותח ומעניין והשאיר עם טעם של עוד, עושה רושם שהסדרה גם החליטה להתקדם קדימה עם הסיפור של אודו. בהתחלה חשבתי שבמשך שבע עונות הוא יחפש את הבית; אני מאוד שמח לראות שזה לא המצב. אין דבר יותר מעניין מסדרה שלוקחת קו עלילה מסויים שלכאורה היה אמור להיות מרכזי, וסוגרת אותו במפתיע; כמובן, בתנאי שהיא יודעת בדיוק לאן ללכת משם. זה נעשה בצורה מבריקה בבבילון 5 (לא אפרט איפה כי ספוילר); האם יעשו את זה גם כאן?",
        "url": "/ds9//S03/E01/The_Search_Part_I"
      }
      ,
    
      "s03-e02-the-search-part-ii": {
        "title": "עונה 3 פרק 2 - The Search, Part II",
        "content": "אז, איפה היינו?אה, כן: מסע החיפוש אחרי “המייסדים” הסתיים בצורה המתבקשת - דקס ואו’ברייאן נתפסים במהלך פעולת ריגול חובבנית, סיסקו ובאשיר הולכים מכות עם ג’אמהדר ונראים די בצרות, קירה חוטפת פייזר, מתעלפת, ומתעוררת עם אודו שהפך לאובססיבי-לכוכב-אחד במקום לעזור בחיפוש ונמלט לו אל איזה כוכב לכת נטוש באמצע שום מקום. ומגלה שם שהוא לא משנה הצורה היחיד ביקום. ואודו הוא התקווה היחידה של הצוות של DS9 לחזור אי פעם הביתה. צרות!טוב, אקשן. המפגש הראשוני של אודו עם המשפחה עשוי אחלה ולא מאבד את ההומור (בשלב כלשהו קירה צריכה לנזוף באודו שזו לא חקירה משטרתית). כמובן, חיש קל מתחילים להתפלסף איתו על איזה Great Link שכולם חולקים, ויש לחיצת-יד-משנה-צורה שמטרתה לתת לו תחושה של מה זה מה שגורם לאודו לתת את הפרצוף הנרגש המבהיל ביותר בהיסטוריה (תמונה!), ובלה בלה בלה עזבו אתכם מאודו, מה עם שאר הצוות? אין לנו כוח לסרטוני “אודו חוזר הביתה” משעממים! אנחנו רוצים אקשן!טוב, אנחנו מקבלים אקשן מייד אחר כך, אם אפשר לקרוא לסיסקו ובאשיר בספינת הצלה מתפרקת “אקשן” - הם גמורים עד שסיסקו ממלמל באיטיות ליומן ובקושי יש להם כוח לזוז. אני בכלל לא מבין איך הם הגיעו למצב הזה, בהתחשב בכך שנראה היה שהקרב לא לטובתם. רגע אחרי כן נפתחת ספינת ההצלה שלהם ונכנסים או’ברייאן ודקס, זורחים ומחייכים עד השמיים, ואומרים שההוראות שלהם הם להחזיר את סיסקו ובאשיר ל-DS9 מייד. רגע, מה? מה הולך פה? אין שום הגיון בכל הסיטואציה הזו. כבר עכשיו ברור לי שיש כאן אשלייה או שקר כלשהו, רק נשאר להבין מה.בינתיים אנחנו חוזרים לאודו והמנטורית שלו, שמדסקסקת את חוסר היכולת של אודו להבין את המשמעות האמיתית של שינוי צורה - אתה לא סתם משתנה לאבן. אתה הופך להיות אבן! אתה מרגיש מה זה להיות אבן! והאמת, זה עשוי טוב. אודו גדל במנותק מהתרבות שלו, ושינוי הצורה אצלו תמיד היה משהו פונקציונלי - וכשהוא לא פונקציונלי, סתם טורח מעיק (ההפיכה שלו לג’לי כל 16 שעות, שהיא משהו ממש מביש בשבילו). הגיוני ומתבקש שבתרבות של משני צורה, תהיה פילוסופיה שמתלווה אל היכולת הזו, ואודו אכן מפספס משהו.חזרה ל-DS9. סיסקו מגלה שבזמן שהוא התעופף לו בסירת הצלה, כבר התחילו שיחות שלום עם הדומיניון ומפקדת עליהם אדמירל נצ’ייב (“פשוט דבר עם המאקי והכל יסתדר”). סיסקו מקבל ראיון עם אחד מהמייסדים שעל התחנה - וורטה שקורא לעצמו בוראט, אבל מתעקש לדבר עם סיסקו במקום ללכת מכות בעירום עם מישהו. די בבירור, השיחה משכנעת את סיסקו בדבר אחד - הדומיניון לא נחמדים במיוחד ואי אפשר לסמוך על “שיחות השלום” שלהם. בינתיים באשיר פוגש את גארק (יאיי, גארק!) שחושב את אותו הדבר (אמרה קרדסית עתיקה - “אויבים הופכים לחברים מסוכנים”). וכאילו שזה לא מספיק, הרומולאנית מהפרק הקודם זועמת כשהיא מגלה שהרומולאנים לא משתתפים בשיחות השלום, למרות ששאר הגזעים המרכזיים כן (אגב, אמרתי כבר שלא רואים את שיחות השלום ולו ברמז?). מה הרעיון כאן? ובכן, זו דרישה של הדומיניון; נראה שהם חובבי הפרד-ומשול גדולים.כל העסק נראה לי כמו מיש-מש לא רציני. כאמור, אני כבר חושד שזה לא אמין, אבל יש שם את נצ’ייב, ואת גארק - לא נראה שעושים הצגה אלא שהשיחות הללו מתרחשות בפועל. מצד שני, זה נראה מטופש מדי מכדי להתקיים באמת. אז מה קורה פה?בינתיים אודו והמנטורית מדסקסים את חוסר האהבה של משני הצורה ל-“מוצקים”: כי כמובן, הלקח הנכון שגזע שנרדף בגלל השונות שלו כל הזמן צריך להסיק הוא שצריך לשנוא את כל מי ששונא ממנו. מכל מקום, העובדה שהם היו גזע נרדף שכזה מסבירה למה הם בחרו לגור בשום מקום, אבל איך זה מסביר את אודו עצמו? המנטורית טוענת שמשני הצורה שלחו 100 ילדים לכל רחבי היקום בתקווה שהם יחזרו (כי הם מתוכנתים לחזור - מסביר למה אודו השתגע בפרק הקודם) ויתנו להם מידע - שיטת איסוף מודיעין די גרועה, אם תשאלו אותי. אודו חזר מוקדם מדי בגלל קיצור הדרך שחור התולעת סיפק לו. ואז שוב יש לנו סצינה של משני צורה מתמזגים - בקצב הזה אודו עוד יתחיל ליהנות מזה!חזרה ל-DS9, ואל קווארק, שממשיך להיות רק הפוגה קומית בינתיים. הפעם כשהוא צוהל על כך שנראה שהג’אמהדר חובבי הימורים גדולים (כן, כי זה נגמר כל כך טוב עם חייזרים מהמרים מרביע גאמא ב-Move Along Home) ואז מגיעה וריאציה על I have a dream וזה אמור להיות משעשע אבל זה קצת מביך. ואז איזה ג’אמהדר נתקע בכוונה באו’ברייאן, וכדי שיהיה כיף גם מתחיל להעיף אותו ברחבי הפאב. כשקצין-האבטחה-של-הפדרציה-שאינו-אודו מגיע הוא… לא ממש עושה יותר מדי, כי לא רוצים לקלקל את שיחות השלום. באשיר זועם. או’ברייאן סובל. קצין האבטחה מחייך. סיסקו מתלונן לג’ייק בזמן האוכל שכל שיחות השלום מרגישות לו מוזר. דקס נכנסת בזעם ומתלוננת על זה שמעבירים אותה מהתחנה לספינה אחרת… רגע, מה?אנחנו מקבלים רגע נדיר של “סיסקו מתעצבן” - הוא מתפרץ למשרד של נצ’ייב ומתחיל לנבוח עליה, בלי להתחשב בכך שגם בוראט שם. רגע, מה? זה כבר מגוחך. מילא שקומנדר יצרח ככה על אדמירל וישכח לגמרי מכל הקטע של שרשרת פיקוד - אבל מול נציג של האויב? ההתנהגות של סיסקו לחלוטין לא הגיונית, ולא משנה כמה מעצבנים אותו. ומעצבנים אותו, בהחלט - נצ’ייב מדווחת שכחלק מהסכם השלום, הפדרציה עוזבת את הסקטור, מעבירה את DS9 לדומיניון, ושבאג’ור יסתדרו לבד (או ליתר דיוק, בברית עם הרומולאנים). יודעים מה? דווקא זה נשמע הגיוני.בינתיים אודו מתאמן על להיות נשר. ונראה שהוא דווקא נהנה. אבל קירה היא משביתת שמחות ידועה - היא ניסתה למצוא דרך לתקשר עם סיסקו, לא הצליחה לשלוח הודעות כי הפרעה ממבו ג’מבו שקר כלשהו, ובחיפוש אחר ההפרעה (מה הולך כאן? לא שמו עליה שמירה?) היא מצאה דלת. ודלת זה לא משהו שמשני הצורה משתמשים בו בדרך כלל. אז היא מבקשת מאודו לבוא לעזור.וב-DS9 האקשן נמשך. גארק מדסקס עניינים עם סיסקו ושניהם מסכימים שההנהגה השתגעה ושהגיע הזמן לפעול באופן עצמאי. ואז באים ג’אמהדר ויורים ברומולאנית, כי ככה, וסיסקו מרביץ להם ועף לכלא. ואז מציל אותו כוח קומנדו של גארק, באשיר ודקס. אמרתי כבר שזה נהיה מטופש מרגע לרגע? אמרתי. ואז יש עוד אקשן כשכולם רצים לספינה הקרובה שאו’ברייאן כבר מתפעל, וגארק מחסל ג’אמהדר על ימין ועל שמאל עד שפתאום יורים בו, והיתר נמלטים מהתחנה והולכים ישר אל חור התולעת במטרה פשוטה - לירות לתוכו טילים ולהקריס אותו (כי מה, הבאג’ורים לא יכלו לעשות את זה בעצמם קודם?). והם גם עושים את זה.ברור לי לגמרי ששום דבר מזה לא אמיתי ואני רק מחכה לראות את ההסבר, אבל עכשיו יש לי תהיה של ממש - האם באמת כל כך קל להקריס את חור התולעת, או שזה משהו מופרך שהוא חלק מההזייה הקולקטיבית של מה שקורה ב-DS9 עכשיו? הרי אם כל כך קל להקריס את חור התולעת, אין איום אמיתי של הדומיניון - אם תתחיל פלישה של ממש, רק צריך יהיה להפעיל מנגנון שיורה לחור התולעת, וחסל. האם יחזרו לנקודה הזו בעתיד? אני תוהה.אז מה ההסבר? כשאודו מצליח לפתוח את הדלת הנעולה אנחנו מקבלים אותו. והאמת, זה הסבר מתבקש למדי. כל אנשי הצוות של הדיפיינט נלכדו ומחוברים כולם למאטריקס כלשהו - עושה רושם שזה יעיל יותר מאשר חדרי ההולוגרמות של הפדרציה. זה אומר שנצ’ייב וגארק ושות’ היו רק חלק מההזייה. וזה, חברים, מעצבן מאוד. למה? כי גארק היה מאוד מוצלח בפרק הזה, ועכשיו אתם מספרים לי שגארק בכלל לא היה בפרק. זו תמיד הבעיה עם פתרונות “הכל היה חלום” גם כשהם מתבקשים ולגיטימיים (וכאן זה היה מתבקש ולגיטימי) - כל מה שקרה במסגרת החלום מאבד חלק מהטעם שלו.מטרת ההזייה הקולקטיבית הייתה, כמובן, לבדוק עד כמה רחוק הפדרציה יהיו מוכנים ללכת עם “הסכם שלום”. מיותר לציין שמדובר על כשלון מוחץ מבחינת הדומיניון, ולכן אופציית ה”כיבוש בדרכי נועם” ירדה מהפרק מבחינתם. הבעיה היא שאני לא מקבל את ההסקה הזו כנכונה בכלל; ההתנהגות של סיסקו ושות’ היא מופרעת לגמרי. ממתי קצין זוטר כמו סיסקו יכול להחליט על דעת עצמו להקריס את חור התולעת? כל כך מהר הוא זורק את שרשרת הפיקוד לפח? האם אלו באמת האנשים שהדומיניון צריך לראות בתור מייצגי הפדרציה? ניחא.אבל מי עומד מאחורי כל זה? בוראט שם, אבל ברור שהוא סתם המשרת והאיש הטכני, לא אחד מהמייסדים. אז מי נשאר לנו? קחו ניחוש אחד.אודו המסכן די המום לגלות שמשני הצורה הם-הם הדומיניון. אני קצת פחות המום - ניחשתי שיהיה משהו כזה - אבל זו תפנית עלילתית יפה ומתבקשת ומעניינת. מה שנחמד באמת הוא שעכשיו ברור שהפרק האמיתי התנהל בקטעים ה”משעממים” של אודו, וכל הזיית ה-DS9 הייתה הסחת דעת. כעת הגענו לקליימקס של הפרק - אודו מתעמת עם המנטורית והם מצחצחים חרבות אידאולוגיות. אבל כמובן, זה לא שאודו יצליח לשנות את דעתו של מישהו. המנטורית מנסה להצדיק את עצמה - זה אחלה לכבוש את היקום, כי מי שכבשת לא יכול לפגוע בך. אז משני הצורה יוצאים להשליט “סדר” ביקום.וזה מטופש בכמה רמות שונות. הרי זה הופך אותם למטרה מס’ 1 ברביע גאמא; כבר היה עדיף להם להתחבא וזהו. זה מזכיר לי קו עלילה מרכזי במשחק מחשב משנת 1992 שאת שמו לא אזכיר כאן כי ספוילרים, אבל גם שם יש גזע חייזרים ששם לעצמו למטרה לכבוש את היקום מתוך פחד מהגזעים האחרים; אבל שם זה היה מנומק בצורה טובה בהרבה, עם טראומה קולקטיבית פסיכית שנגרמה לגזע על ידי שליטה מוחית בידי גזע אחר. כאן אין אפילו את זה - רק את התלונות הגנריות יחסית על רדיפת משני הצורה לאורך ההיסטוריה.אודו, למרבה השמחה, לא קונה את זה. הוא מנסה להגן על הפדרציה בכך שהם בסך הכל חוקרים סקרנים של הגלקסיה, כמו משני הצורה בעבר; כשהמנטורית מתחילה שוב עם הגזענות של “המוצקים לא דומים לנו בשום צורה”, אודו המסכן נכנע סוף סוף ואומר “לא.. אני חושב שהם באמת לא. וגם אני לא”.יאיי אודו. עשית כרגע את הבחירה הקשה ביותר בסדרה עד כה.אודו פוקד לשחרר את כולם ודורש לחזור הביתה. המנטורית מסכימה, כי אין דבר כזה שמשנה צורה אחד יפגע באחר; אבל היא מזהירה ש”בפעם הבאה” היא כבר לא תהיה נדיבה. בשיחה אחר כך עם אודו היא מבהירה ש”רביע אלפא נראה לנו מבולגן. אולי נביא לשם סדר מתישהו”. אודו מזהיר שזה לא יהיה קל, והיא עונה ש”אנחנו מוכנים לחכות עד לזמן הנכון”.או במילים אחרות - כלום לא השתנה. הדומיניון עדיין מהווה איום, ולא ברור מתי האיום הזה יבוא לידי ביטוי, אבל כמובן שהוא יבוא. לפחות עכשיו סוף סוף יש לאיום הזה פנים וצורה. גם אם כאלו שמשתנים כל הזמן.",
        "url": "/ds9//S03/E02/The_Search_Part_II"
      }
      ,
    
      "s03-e03-the-house-of-quark": {
        "title": "עונה 3 פרק 3 - The House of Quark",
        "content": "ובכן… חזרה לשגרה? עיצוב השיער של דקס חזר לעצמו, מה שאומר שהגענו שוב אל הסטטוס-קוו הקדוש ושלכל מהומת הדומיניון לא הייתה השפעה על שום דבר בסדרה בפועל. ואיזו דרך יש לחגוג את הסטטוס-קוו אם לא עוד פרק “פחחח פרנגים”? אז אנחנו מתחילים עם קווארק ורום בפאב שלהם, כשקווארק מתלונן שהם על סף פשיטת רגל כי מאז שהתחילו הקונצים עם הדומיניון כולם בורחים מהתחנה.הא, יפה. אז לא לגמרי סטטוס-קוו. לפחות מתייחסים לדומיניון ומתחילים לתאר שינוי שקרוב לודאי שיהיה רלוונטי למשך כל העונה.היחיד שנשאר בפאב הוא קלינגון שתוי שדורש עוד שתיה ונגמר לו הכסף. אוי לא, לא שוב! ב-Blood Oath אמנם הושיעו את הקלינגון השתוי הזה בסוף, אבל די, כמה אפשר עם הסטריאוטיפ? וכמו אז, גם עכשיו קווארק לא יודע איך להתמודד עם לקוח שכזה. אבל במקום לקרוא לאודו הוא הולך ומתחיל לדפוק על השולחן עם פטיש. כשהקלינגון הזועם מרים ראש, הוא כבר מציע לארגן לו שתיה בהקפה, אבל בשלב הזה הקלינגון כבר עצבני. ושוב אנחנו רואים שקווארק, בעל עסק ממולח, לא יודע להתמודד עם סיטואציות בסיסיות שבעל עסק כמוהו אמור להיתקל בהן כל הזמן. או ליתר דיוק - קווארק שוב הופך לאתנחתא קומית לא אמינה. יופי.הקלינגון מסתער על קווארק עם סכין שלופה, הם מתגלגלים קצת על הרצפה, ופתאום קווארק מצליח להסתלק, כשהסכין של הקלינגון נותרת תקועה בתוך הקלינגון. עכשיו, קווארק ורום משוכנעים שהקלינגון פשוט נפל על הסכין של עצמו. אבל הכוריאוגרפיה (אם אפשר לקרוא לה כך) של סצינת הקרב לא ממש מתאימה לתיאור הזה ונראה שלקווארק הייתה יד בעניין. לכן הויכוח שמגיע עכשיו בין קווארק לרום נראה לי קצת מוזר - הם מתלבטים אם לספר את האמת או אם להציג את הקרב כאילו הקלינגון תקף וקווארק הרג אותו. רום מתגלה כבעל שכל ותוהה מה יקרה אם המשפחה של הקלינגון תגיע בחיפוש אחר נקמה; קווארק פוטר אותו בבוז בכך שאם היא תגיע, הם יספרו את האמת. ואז הוא הולך ועושה הצגה שלמה כאילו הוא הרג את הקלינגון בקרב (ראו תמונה), כי זה על בטוח יהיה טוב לעסקים.חמש דקות אחרי זה אודו מודיע לקווארק שהקלינגון - שנקרא באופן מתאים “קוזק” - היה מישהו-מישהו שם בבית, ועמד בראש משפחה חזקה. אז רום תוהה שוב מה הם יעשו אם המשפחה תבוא, וקווארק פוטר אותו ב”אשחד אותם”. למישהו לא ברור לאן זה הולך? כמה טיפש קווארק יכול להיות?ואז קווארק הולך במסדרון ונתקל בקלינגון עצבני שזועם על רוצח אחיו. קווארק עושה במכנסיים ומנסה לספר שזו הייתה תאונה, אבל הקלינגון מזהיר אותו שאם יעשה את זה, יתברר שקוזק מת בצורה מבישה, ואז חייבים לנקום את מותו; סתם מוות בקרב, אפילו עם פרנגי, זה בסדר. אז הקלינגון עוזב את קווארק לנפשו.אוקיי, זה היה מוזר.הדבר הבא שקורה הוא שבאה אל קווארק דמות בברדס שגם היא חוקרת את המוות של קוזק. ומסתבר שהיא אשתו. מה הולך פה? קודם האח, עכשיו האישה… וכשקווארק מנסה לטעון שהוא הרג את קוזק בקרב הוגן היא שולפת סכין כדי לראות אם קווארק יודע בכלל להילחם. מסתבר שלא, אבל הוא אחלה בלקפוץ מאחורי הדלפק ולהתחנן. אז היא גורמת לקווארק לספר את האמת על התקרית, וכשהוא מספר נראה שהיא די מרוצה מכך שהוא שקרן קטן ומטונף, והיא מזריקה לו חומר שקרכלשהו והוא מתעלף. ומתעורר בעולם הבית הקלינגוני.ומכאן העסק רק נהיה מופרע יותר.כל סיקוונס ההתחלה הזה נראה לי מטופש בצורה קיצונית כשראיתי אותו בזמן אמת; עכשיו, כשאני יודע לאן הם חתרו עם זה, האפקט הקומי יותר מורגש. הפרק עדיין מטופש להחריד, אבל זה לא מונע ממנו להיות כיפי. וההמשך כמעט מפצה.בינתיים, על DS9, עלילת המשנה מתעסקת בקייקו או’ברייאן, הקורבן השני של אפקט הפחד של הדומיניון. כל הבאג’ורים נוטשים את התחנה, ובית הספר שלה נשאר בלי תלמידים חוץ מג’ייק ונוג. אז היא סוגרת אותו. וזה זמן טוב להיזכר שקייקו היא בכלל לא מורה אלא בוטניקאית ושהיא אמורה לחקור דברים ולצאת להרפתקאות וכאלה, והסדרה עשתה לה עוול שעכשיו היא אולי רוצה לתקן. אבל כרגע היא תקועה בבית, ואפילו או’ברייאן לא סתום מספיק כדי לראות שיש פה בעיה. אז הוא מנסה להיות בעל רומנטי ונפלא. לא עוזר (אני חוזר - לא עוזר! יש לאישה גבר חלומות וזה עדיין לא מספק אותה והיא לא מוכנה להיות עקרת בית!). אז או’ברייאן פונה לסיסקו כדי לארגן גן בוטני עבור קייקו בתחנה (וכדי לתת תירוץ להראות את סיסקו שפרט לכך לא מופיע בפרק; וכן - למקרה שתהיתם, סיסקו מתעסק בעיקר ב”אמא’לה הדומיניון אוטוטו באים להשמיד אותנו הצילו הצילו הצילו”).כבר נראה שרעיון הגן הבוטני הזה יבשיל (גיחי גיחי) עד שאו’בייראן תופס שיחה עם באשיר. ולא רק שבאשיר לא מעצבן, הוא אפילו מדבר לעניין כשהוא מסביר לאו’ברייאן שזה לא פתרון שיחזיק מעמד ושקייקו צריכה לעשות את מה שהיא רוצה לעשות בחיים, שזה לא להיות גננת (גיחי גיחי) אלא… האמת, לא ממש ברור מה קייקו עשתה באנטרפרייז, אבל או’ברייאן מארגן לה השתתפות במשלחת מחקר ש-Boldly go where no one has gone before. על באג’ור. לשישה חודשים. והיא מסכימה לזה בשמחה, אחרי שכנוע.המממ, דילמה. אז מצד אחד, התלונה שלי על כך שלקחו מדענית ודחפו אותה למשבצת של תפקיד נשי מסורתי התבטלה לה. מצד שני, המחיר הוא גירוש הדמות מהסדרה, לפחות לזמן הקרוב. וקייקו דווקא הייתה ממש אחלה, אפילו אם היא לא גארק, וקשה לומר שיש עודף בדמויות נשיות בסדרה. המממ. דילמה.טוב, חזרה אל קווארק והרפתקאותיו בקלינגוניה (קוראים לכוכב קרונוס, אבל למי אכפת). עד עכשיו נראה היה שהפרק עוסק ב”הפרנגים הטיפשים האלה והקלינגונים האידיוטים האלו עם ענייני הכבוד שלהם”. עכשיו מתברר שהעסק יותר מסובך - במקום להתעסק בענייני כבוד, אנחנו מתעסקים בפוליטיקה, ועם סיפור פרו-פמיניסטי נוסף. אתם מבינים, הקוזק התפגר בלי יורש זכר, אז יש שני דברים שיכולים לקרות - או שהאישה תירש הכל, או שהבית יתמוטט והנכסים יעברו אל הנושה העיקרי שהוא גם היריב המר ביותר של המשפחה. משהו לא מסתדר לכם כאן? אתם זוכרים במעורפל שאמרתי שהאח של קוזק בא והפחיד את קווארק וגרם לו “להודות” שקוזק מת בקרב מכובד? ולא מבינים איך אין יורש זכר אם יש אח? אז זהו, שה”אח” הוא הנושה העיקרי שהוא גם היריב המר. והפוליטיקה הקלינגונית המוזרה מכתיבה שאם קוזק מת בקרב מכובד אז הבית ייפול, אבל אם הוא מת מוות מביש, אז אפשר לעשות הוקוס פוקוס שקרכלשהו ולתת לאשתו לרשת. עכשיו הכל ברור.גרילקה, הקלינגונית, לא מתכננת לוותר בכזו קלות. אז יש את הפתרון ההגיוני של להביא את קווארק בפני המועצה למסור עדות ושלשם שינוי הוא יספר מה שבאמת קרה. אבל נהההה. במקום זה היא מתחתנת איתו. כי זה מצחיק לראות אותה מנשקת אותו ואז יורקת. נו טוב, אני כבר יודע שהם לא יכולים בלי לצחוק על גזעים שהם לא בני האדם. והמועצה (שבראשה עומד גאורון, שאולי זכור לצופי TNG ולא אפרט יותר כי ספוילרים) מאשרת את הטוויסט המטופש הזה וקווארק הופך לראש בית קלינגוני.הבעיה היא שזה לא מספיק כדי להציל את הבית, כי הם עדיין שקועים בחובות ליריב המר. אז מה עושים? קווארק עושה פרנגי ומתחיל לעבור על ספרי החשבונות. ומגלה שהיריב המר עשה כל מני מהתלות כספיות מתוחכמות כדי להביא את הבית לקרשים. גרילקה נדהמת לגלות שהיריב שלה השתמש בטקטיקות של פ… כלומר, היא מודה עמוקות לקווארק על הסיוע שלו, ובגלל שהיא כל כך אסירת תודה היא לא תשבור לו את כל העצמות בזה הרגע אלא תתעלם מכך שהוא הניח יד על הירך שלה והוא מצדו יפסיק את זה בו במקום. אויש, נו, זה היה משעשע, אבל זו גם הקלישאה הכי ישנה בספר. אפשר שקווארק לא יהיה קלישאה? בבקשה?בסצינה הבאה קווארק מנסה להחכים את המועצה בעניינים כספיים כמו פרנגי טוב, ומייאש את כולם למוות. זה נגמר, כצפוי, בכך שהיריב המר מזמין אותו לדו קרב עד המוות בתואנה שקווארק המציא את הסיפור של החיסול בקרב של קוזק - והוא יודע את זה כי הוא שולף את רום משום מקום! אה הא! נכון שכבר איבדתם את העלילה מרוב פיתולים?אבל עכשיו, סוף סוף, מגיעה לקווארק דילמה אמיתית. גרילקה מסבירה לו שמכיוון שהוא הואשם כשקרן, אם הוא לא ישתתף בדו קרב הוא ימיט בושה וחורבן על הבית. מצד שני, אם הוא ישתתף בקרב ויחוסל חיש קל, מה יקרה לבית? לא אומרים, כי זו בעיה בטיעון. עבור קווארק זה לא משנה, כמובן - הוא מתכנן לברוח עם הזנב בין הרגליים בכל מקרה. ואז כמובן שהוא לא עושה את זה ומתייצב לדו קרב. לכאורה, שבירה של הסטריאוטיפ הפרנגי; אבל בפועל זו הישארות בתוך הקלישאה הקווארקית הרגילה. נו מילא, עדיין מעניין איך הוא יצא מזה.הוא יוצא מזה כמו שהוא יוצא מזה בכל פרק אחר - על הברכיים. במקום להשתתף בדו קרב, הוא משליך את הנשק מייד ומבהיר ליריב המר שהוא לא הולך לעזור לו להעמיד פנים שזה משהו מלבד הוצאה להורג. הימור יפה, בעיקר בהתחשב בכך שהיריב המר מנסה דווקא להמשיך, ורק גאורון עוצר אותו. מכאן הכל כמובן שבא על מקומו בשלום - גאורון נותן לגרילקה את ראשות הבית בשל הנסיבות המיוחדות, וגרילקה נותנת לקווארק גט בו במקום - כלומר, סטירה, קללות ויריקה. אני די מחבב את השיטה הזו.אז אם לסכם, פרק די מטופש, אבל פחות מטופש מאשר פרקים ממש מטופשים על פרנגים וקלינגונים. וגרילקה הייתה אפילו דמות סימפטית למדי. עדיין, יש לסדרה הזו חוב להצגה טובה של פרנגים עוד מסוף העונה הקודמת, והיא רחוקה מאוד מלפרוע אותו.",
        "url": "/ds9//S03/E03/The_House_of_Quark"
      }
      ,
    
      "s03-e04-equilibrium": {
        "title": "עונה 3 פרק 4 - Equilibrium",
        "content": "זה לא שזה פרק גרוע, אלא פרק סטנדרטי ותבניתי למדי. וזה, למען האמת, עוד יותר גרוע. כי ל-DS9 היה אס בשרוול בדמות דקס והיכולת לבנות סיפורים מעניינים סביבה, ועושה רושם שהם שולפים שוב ושוב ושוב את האס הזה גם כשזה כדי לבזבז אותו על סיפורים בינוניים ביותר. והכי מאכזב הוא שזה כל מה שהם עושים עם דקס: זו כמעט לא דמות, אלא בעיקר טריל-עם-סימביונט. וכל פרק שסובב סביב דקס עד כה (לא מחשיב את הפרק שבו היא הייתה מנטורית וכבר הספקנו לשכוח מרוב שהוא היה סתמי) התעסק בדברים הללו - או באופן שבו החיים הקודמים של הסימביונט חוזרים כדי לרדוף את המארח הנוכחי (ב-Dax וב-Blood Oath), או בבעיות של המבנה החברתי הזה שבו רק המיוחסים ביותר מקבלים סימביונט (ב-Invasive Procedures). והפרק הזה לוקח שוב את שניהם ולא עושה מהם שום דבר מעניין מלבד לומר בדיוק את זה - תראו, לטריל-עם-סימביונט יכול להיות עבר אפל שקשור לגלגול קודם של הסימביונט וישוב לרדוף אותם; ותראו, העניין הזה שרק המיוחסים מקבלים סימביונט? זה יוצר בעיות. אוח.אנחנו מתחילים עם משהו שהוא תחליף ל”קצינים משחקים פוקר” של TNG: “קצינים מבשלים אוכל”, בניצוחו של סיסקו ועם בונוס של אודו מערבב סופלה. או’ברייאן לא מוזמן (לא ברור למה, הוא פשוט לא מופיע בפרק). זו דווקא סצינה משעשעת ועם סיסקו שהוא קצת פחות הנודניק הרגיל וקצת יותר הפסיכי מהעולם המקביל של Crossover וקצת עצוב כשפרק נפתח עם הסצינה הטובה ביותר בו. כמובן, כל זה לא חשוב אלא דווקא האירוע המשני של דקס שמוצאת איזה כלי נגינה עתידני של סיסקו ג’וניור ומתחילה לנגן עליו משהו נחמד למרות שלטענתה כל המארחים של דקס היו נטולי כישרון מוזיקלי. מוזיקה מאיימת, בבקשה!קצת אחר כך דקס וסיסקו משחקים שחמט. ודקס מזמזמת את המנגינה. ומשגעת את סיסקו. ואז הוא עושה מהלך טוב כי היא לא מרוכזת, והיא משתגעת ומאשימה אותו ברמאות ומעיפה את הכלים מהלוח ועושה את זה במין עצבנות פסיב-אגרסיבית מוצלחת כזו שגורמת לי להצטער, ולא בפעם הראשונה, שעשו את ג’דזיה כזו צנון ולא נותנים לשחקנית להשתולל גם כשהדמות לא אמורה על פי התסריט להיות מחורפנת. כמה מחורפנת? בסצינה הבאה קירה מנסה להרגיע אותה והן כמעט הולכות מכות. ואז דקס מסתלקת ונכנסת משום מקום אל סצינת הזייה/חלום גנרית שבה מופיע מישהו במסיכה קריפית! ואז הוא מסיר את המסיכה הקריפית! ומתחת יש! עוד מסיכה! קריפית! קריפי! ואז דקס מסתובבת! ונתקעת בקווארק! קריפי! ולא נראה יותר את קווארק בפרק! קריפי!ומכאן, על פי נוסחה, לסצינה אצל הרופא. וכאן הרופא אמור להגיד שהכל בסדר מבחינה גופנית ואין לו מושג מה קורה, אבל זה דווקא לא מה שקורה - יש לדקס בעיה עם רמות השקרכלשהו. ואם הרמה יורדת יותר מדי, זה מעיד על סוג של דחיה של הסימביונט על ידי המארח ויכול להרוג את הסימביונט ואז על פי חוק מעבירים את הסימביונט למארח אחר (וכפי שראינו ב-Invasive Procedures, זה בהכרח אמור להרוג את המארח המקורי). אז יאללה, אורזים הכל ונוסעים לעולם הבית הטרילי, שיטפלו בדקס. סיסקו ובאשיר מצטרפים, וזה אפילו הגיוני בהתחשב בכך שאלו שני האנשים שהכי אכפת להם מדקס בתחנה.החבר’ה נוסעים לטרילנדיה בדיפיינט, כי זה נותן לנו סוף סוף תחושה של ספינת חלל אמיתית, לא כמו הגיגיות המעאפנות הללו שבהן יש שני אנשים שיושבים כל הזמן ליד המחשב. כאן יש לנו חדרי שינה והכל, מה שמאפשר את הסצינה היפה ביותר בפרק (בתמונה) - דקס בפיג’מה לא מצליחה להירדם ובאה לבקר את באשיר בפיג’מה שמנסה לעודד אותה (ומצליח!). ואף אחד לא מנסה להתחיל עם אף אחד בצורה קריפית ואין מתח מיני מאולץ ומביך ונראה שסוף סוף הסדרה מחקה את החרפה של יחסי באשיר-דקס של העונה הראשונה. באשיר כבר לא ילד כאפות והוא אפילו קצת סימפטי.בטרילנדיה יש מקבילה לאקדמיה של הפדרציה, שאקרא לה האקדמיה סימביוזה. הטרילים צריכים להתקבל לשם, ואז לעבור מבחנים על מבחנים על מבחנים, ובסוף אולי יתנו להם סימביונט. דקס כל כך שנאה את זה שהיא התעקשה לחזור גם אחרי שבעטו אותה בפעם הראשונה. עכשיו משגרים אותה ישר אל הרופאים שם, ואחת מהן מגיעה לדבר עם דקס ושות’. יש לה שם שנשמע בערך כמו ד”ר רוע, ואני אדבוק בגרסה הזו כי מייד ברור לנו (נוסחה או לא?) שלא היו טורחים להקדיש לה כל כך הרבה זמן מסך אחרת. שורה תחתונה - ייצבו את המצב של דקס והיא מתחילה להשתפר - אה, אופס, בסצינה הבאה שוב יש לדקס הזייה עם איש במסכה קריפית, ואז חבר’ה טרילים מהאקדמיה עם מדים מלפני מאה שנים שתוקפים אותה. יאיי. מה החוק אומר? שלוש סצינות הזייה בפרק? זה מה שהיה ב-The Collaborator, נכון? יופי, אז נשארה לנו רק עוד סצינה אחת כזו לסבול.אחרי שד”ר רוע מנסה לפטור את החיזיון בתור הזיה, דקס מתעצבנת. כבר ברור לה שזו לא סתם הזיה אלא זכרון שקשור לאחד מהמארחים הקודמים, אבל כמובן, לא כזה שתואם שום זכרון קיים שיש לה. אז דקס מציעה לעקוף את האקדמיה סימביוזה וללכת לדבר ישירות עם האנשים שמטפלים בסימביונטים במצבם הלא-מחובר. שבו הם בעיקר נמצאים בבריכות קטנות ומעלות אדים בתוך מערות ושולחים פולסים חשמליים אחד לשני. וכצפוי, מי שמטפלים בהם הם קריפים מארץ הקריפים, ואחד כזה מתלהב מדקס עד בלי די ולוקח אותה לסשן טיפולי כלשהו. המסקנה שלו - ההזיות קשורות לאחד מהמארחים הקודמים. רגע, מה בדיוק לא ידענו קודם?למרבה המזל, הטכנולוגיה מתערבת לטובתנו. אתם מבינים, לסיסקו היה את הרעיון הגאוני, עוד כשכולם היו בתחנה, לגגל את המנגינה שנתקעה לדקס בראש. לקחו רק כמה ימים לבצע את החיפוש! איזה מחשבים מהירים! מישהו פה לא שמע על אינדקסים! בכל מקרה, מתברר שהמנגינה נכתבה על ידי איזה ג’ורן בלר לפני 86 שנים. מבט אחד בתמונה שלו, ודקס חוטפת את ההזייה השלישית, שבה הברנש הזה רוצח מישהו תוך שהוא לובש את המסיכה הקריפית. וכשהוא מסיר אותה דקס מתחילה לפרכס ולא מפסיקה, ובכך יוצאת אפקטיבית מהמשחק לשארית הפרק (וזה בערך שליש פרק).זוכרים איזה מבאס היה ב-Dax שפרק שלכאורה סובב סביב דקס בעצם סבב סביב סיסקו שניסה להגן עליה? וזוכרים איזה מבאס זה היה ב-Invasive Procedures שפרק שלכאורה סובב סביב דקס בעצם סבב סביב כל שאר אנשי הצוות של התחנה שניסו להגן עליה? אז זה מה שאנחנו מקבלים פה. דקס מנוטרלת ויש לנו את סיסקו ובאשיר שמנסים להגן עליה (כי לד”ר רוע כבר מדגדגת היד להוריד את השאלטר ולהעביר את הדקס למארח אחר). וזוכרים איזה מגניב זה היה ב-Blood Oath שדקס אשכרה הלכה ועשתה דברים ופעולות קומנדו וסיכנה את עצמה בשביל החברים שלה ואקשן ומגניבות? כן, זה היה אדיר, למה שלא תעשו עוד קצת מזה במקום?לא ניכנס לפרטי החקירה שסיסקו ובאשיר מנהלים כי זה לא מעניין. לשם שינוי שניהם לא טיפשים ומבינים די מהר את כל הסיפור ואז מתעמתים עם ד”ר רוע בנוגע אליו. עושה רושם שממש לפני קורזון, דקס חילטר לחצי שנה בתוך הג’ורן בלר הזה, שהיה טריל עצבני למדי שלא היה אמור בכלל לקבל סימביונט ורצח את הרופא שהמליץ להעיף אותו מהתוכנית, ואז נהרג תוך כדי בריחה. ואז העבירו את דקס ממנו אל קורזון. נשמע לכם הגיוני? ברור שלא! אם בלר בכלל לא היה אמור לקבל סימביונט, איך קרה שהוא קיבל? הוא החליק על קליפת בננה ונפל על הסימביונט? ואם הוא קיבל כבר סימביונט, למה לו לרצוח את הרופא? שום דבר בסיפור הזה לא מסתדר, אבל עזבו, לא חשוב. זו ממילא לא הפואנטה. הסיבה שבגללה זימברו את דקס כדי שישכח את כל החלטורה הזו היא שונה - לא כדי שישכחו את האפשרות שהאקדמיה תיתן סימביונט למארח לא מתאים, אלא כדי שישכחו את העובדה שמארח “לא מתאים” כזה יכל להסתדר עם הסימביונט במשך חצי שנה. מה שאומר שכל ענייני ה”אי התאמה” של הטרילים הם שקר וכזב. הגרסה הרשמית היא שטריל אחד מאלף מתאים להיות מארח; כשסיסקו מתעמת עם ד”ר רוע היא מודה שבעצם מדובר על אחד לשניים, ושאם זה יוודע בציבור תהיה מהומה רבתי כי אין מספיק סימביונטים עבור כל הטרילים. רק תחשבו מה היה קורה אם ההוא מ-Invasive Procedures היה מצליח!סוף דבר - אחרי שד”ר רוע נסחטה בהצלחה, הטיפול בדקס הוא פשוט - לתת לה לזכור הכל, מה שמושג על ידי סצינה (קריפית) שבה היא נכנסת לבריכה של סימביונט ומזפזפים אותה והיא מחבקת את ג’ורן בלר. נראה שהיא התאוששה, למרות שיש את הקטע הזה של לגלות פתאום שאחד מהגלגולים שלך היה רוצח עצבני וגרוע מכך - בעל נטייה למוזיקה - ולכן אנחנו נפרדים מדקס הפעם כשהיא על התחנה, מנגנת לה בכלי הנגינה העתידני הגנוב של סיסקו ג’וניור בצורה שאמורה להעיד לנו ברמז מעודן שהיא מנסה לעכל את גודל החוויה שהיא עברה. ולי זה בעיקר מזכיר את הפרק הנפלא ההוא מ-TNG. זוכרים? זה עם החליל בסוף.",
        "url": "/ds9//S03/E04/Equilibrium"
      }
      ,
    
      "s03-e05-second-skin": {
        "title": "עונה 3 פרק 5 - Second Skin",
        "content": "כשלוקחים רעיון מד”בי מקורי של מישהו אחר ובונים סביבו פרק, לא נשפטים על פי הרעיון אלא על פי הביצוע. וכאן הביצוע היה מצוין, והשילוב של הפרק הזה בתמונה הגדולה של הסדרה היה מצוין, ומכיוון שגם הרעיון המד”בי שבבסיס הפרק היה מצוין, קיבלנו את מה שלטעמי הוא אחד מהפרקים הטובים ביותר של הסדרה עד כה.אנחנו מתחילים עם דקס וקירה שיוצאות לבילוי משותף - מסיבת פיג’מות ורכילות על בנים! רגע, לא. אנחנו בסדרה של סטאר טראק. אז הן יצאו מאימון מחטב בחדר הכושר? רגע, לא, אנחנו כבר לא ב-TNG. הן מתכננות לעשות סימולטור טיסה של Antigrav sailing או מה שזה לא יהיה בהולודק של קווארק. זה… נשמע כמו בילוי חסר מגדר לחלוטין! יפה! וכמובן שהן לא יצאו אליו כי בדרך קירה מקבלת שיחה מבאג’ור. מישהי פשפשה ברישומים של מתקן מעצר כלשהו מתקופת הקרדסים העליזה ויש לה כמה שאלות לקירה. רגע, תוהה קירה, מה אני קשורה, לא הייתי שם בחיים. אופס, מסתבר שהיא כן הייתה, ואפילו יש איזה עד מאותו תא מעצר כמוה שדי מופתע לגלות שהיא נשארה בחיים. ותמונות והכל. וקירה לא זוכרת כלום מזה - מבחינתה באותו הזמן היא הייתה עם חבריה למחתרת מחופרת בחור כלשהו באיזור שונה לגמרי. חשוד ומסתורי! וזה שיש איזו דמות חורשת רע שמסתכלת על קירה מלמעלה - לא, זה לא חשוד בכלל.בזמן שקירה נוסעת לבאג’ור כדי לברר מה לעזאזל, אנחנו מקבלים עוד ארוחה של באשיר את גארק. גארק? הא, זה הולך להיות פרק כיפי, כנראה. גארק מתלונן על ירידה במכירות מאז שהדומיניון עשו קונצים (בדומה לקווארק, מה שאומר שלכותבים של DS9 נגמרו הרעיונות לגבי “איך איום הדומיניון ישפיע” והם ממחזרים). באשיר זה עתה חזר ממסע לאיפה שזה לא יהיה, וגארק המסכן מקנא - כבר שלוש שנים שהוא תקוע בתחנה ולא יצא לטיול בשום מקום. כי החלל, באשיר, הוא מקום מסוכן. אבל לא, אני לא חושש שהקרדסים יהרגו אותי אם אסתלק מפה, באשיר, מה זה הדמיון הפורה הזה שלך.בדוק, עד סוף הפרק גארק יוצא להרפתקאה בחלל. אבל מה הקשר לקירה?ובכן, אין קירה. קירה נעלמה מייד כשהגיעה לבאג’ור. מן הסתם לדמות חורשת הרע הייתה יד בדבר. וכשקירה מתעוררת, היא מתעוררת על קרדסיה. עד כאן זה סיפור או’ברייאן (מ-Tribunal) שוב, אם כי חטיפה הרבה יותר יעילה מהסמטוחה שהייתה עם או’ברייאן, אבל במקום לעקור לה שיניים וכאלה, מסתבר שהקרדסים עשו לקירה הוקוס פוקוס ומעכשיו היא נראית קרדסית. והמארח שלה, מישהו בשם אנטק, מסביר לאט ובנימוס את העניין: הקטע עם מרגלים קרדסים הוא שהם לפעמים משנים את המראה החיצוני… ואת הזכרונות, כמובן. וקירה היא בעצם איליאנה, תלמידה מבטיחה של אנטק שהושתלה לפני עשור ועכשיו הגיע הזמן שתחזור הביתה.וזה כמובן רעיון מבריק, ולחלוטין לא מקורי - הוא ידוע במיוחד בגלל יצירה של פיליפ ק. דיק, וסרט שנעשה בעקבותיה שלא נזכיר את שמו כי ספוילר אבל נו בחייכם ברור שאתם מכירים מי לא מכיר את זה למען השם! ובפרק הזה הולכים לכיוון שונה מאשר בסרט, אבל הרעיון דומה באופן מוצהר, כולל קלטת של “הצהרה לפני מחיקת זכרון” שאנטק נותן לקירה.גם בסרט ההוא וגם כאן, ברור לנו שמה שהולך לקבוע הוא הזהות ה”חדשה” ולא האדם הישן, אבל התעלומה של האם קירה היא אכן איליאנה פשוט לא יכולה להיות חזקה. מההתחלה די ברור לנו שאין סיכוי שהסדרה תעז ללכת כל כך רחוק. אולי עוד עשור, והיא הייתה מעיזה; אבל כזה דבר? נהההה. הכותב של הפרק אמנם רצה להשאיר את הסוף פתוח - דהיינו שלא יהיה ניתן לקבוע האם קירה היא אכן קרדסית במקור או לא - אבל כפי שנראה, בחרו לוותר על זה בסופו של דבר (ורגע! מה עם הקטע הזה של השן החסרה, שאפילו לסוכנים מושתלים של הקרדסים אין וככה הצילו את או’ברייאן ב-Tribunal? שלא במפתיע, אין לכך שום התייחסות בפרק כי זה היה שובר להם הכל).אוקיי, אז מה אנטק רוצה? מידע, כמובן. אבל הוא סבלני. נתנו לקירה סמים שאמורים להחזיר את הזכרון האבוד, ומחכים. נכון, יכלו להשתמש בשיטות פולשניות כדי להשיג את המידע וכנראה להרוג את קירה תוך כדי, אבל הם סבלניים. נחמדים אפילו. נשמע די משכנע שהם אכן חושבים שהיא סוכנת שלהם. אז מה הולך כאן? אם אנחנו יוצאים מנקודת הנחה שהיא לא סוכנת, מה ההסבר האמיתי? הם הצליחו לסקרן אותי, ובקושי עברו עשר דקות.מכאן הפרק מתפצל לשני קווי עלילה - זה של DS9 וזה של קרדסיה. בקרדסיה נכנס לתמונה השחקן המרכזי הנוסף - האבא של איליאנה, גאמור, שהוא שר בכיר בממשלה או משהו. ככזה הוא לא מתרשם במיוחד מאנטק וחבריו למסדר האובסידיאן וצוחק על מצלמות האבטחה שלהם שנמצאות בדירה שלו (שבה קירה נמצאת) שהן עובדות רק כשהוא מרשה (קצת תמים, הברנש, לא?). אבל הוא בעיקר מנסה להתיידד מחדש עם הבת שלו ולהזכיר לה מי היא, והוא עושה את זה בצורה שהיא סימפטית לגמרי - זה כנראה הקרדסי הנחמד ביותר שנראה עד כה על המסך. לאט לאט הוא מצליח לשבור את הקרח עם קירה, ואפילו משכנע אותה לראות את ההקלטה של איליאנה, שנראית כמו פטריוטית נלהבת שלקחה קצת קשה מדי את ענייני “הטרור בבאג’ור צריך להיפסק”, והאבא בכלל העדיף שתתעסק באומנות ולא בכל החרא הצבאי הזה.שמעו, כל הדברים הללו עובדים. אני קונה את זה שבלי קשר לקירה, יש כאן טרגדיה, אה, אנושית. אני יכול להזדהות עם הברנשים הללו. וזה מביא אותי לעניין אחר - כבר ראינו מקבץ יחסית רחב של קרדסים בסדרה, ואני מקבל את התחושה שמכל הגזעים של סטאר טראק, מי שהכי דומים לבני האדם של ימינו אנו הם הקרדסים (בוודאי לא בני האדם הפוצים של הפדרציה). בכנות, לא ציפיתי לזה. חשבתי שהקרדסים יהיו פה על תקן אויב שטחי, מעין רומולאנים שכאלו או גרוע מכך, אבל הטיפול שהסדרה נותנת להם הוא ממש מוצלח ופרקי הקרדסים הם מהטובים ביותר בה עד כה. אני מקווה שזה ימשיך בצורה מוצלחת שכזו.בינתיים, על DS9, גארק כמובן כבר יודע מכל העסק ובא איתו לבאשיר, שלוקח אותו ישר אל סיסקו. וסיסקו סוחט אותו טוב טוב להשתתף איתם במבצע חילוץ בקרדסיה. וכשאני אומר “סוחט”, אני מתכוון שמגיעים למצב שבו גארק אומר לו “קומנדר, זוהי סחיטה” וסיסקו מסתכל עליו, מחייך, ואומר “המ, כן, זו כן”. פיקארד היה עושה את זה אחרת, אבל סיסקו משעשע כאן.אבל מה קורה פה? גארק לא טיפש. לפחות לא נראה לנו שהוא טיפש. האם הוא לא ציפה שמשהו כזה יקרה? למה לבוא לבאשיר עם המידע הזה מלכתחילה? ב-Cardassians הוא התערב בדברים כדי לפגוע בגאל דוקאט; ב-Profit and Loss הוא קיווה לקבל חנינה; מה האינטרס שלו כאן? האם הוא באמת רוצה לקבל את הפרוטקציות אצל הבאג’ורים שסיסקו מבטיח לו וההתרגזות שלו כשסיסקו מגייס אותו היא הצגה או שזה משהו אחר? הו, גארק, גארק, אם רק היית פחות מסתורי.מסע החילוץ משתמש בטקטיקה שכבר הוכיחה את עצמה בעבר - להיכנס לדיפיינט ולנסוע ישר אל היעד, תוך שימוש באיזה ממבו-ג’מבו הסוואתי, הפעם כזה שאמור לגרום להם להיראות כמו ספינת סוחר תמימה. תנחשו מה? התעלול הזה שוב נכשל! כי הקפטן הקרדסי הראשון שעוצר אותם מתעקש למלא פקודות ולדרוש לעשות סריקה בתוך הספינה עצמה. כאן נדרשת התערבות של גארק, שמסיר את ההסוואה של הספינה ומתחיל לצרוח על הקפטן כל מני ססמאות זיהוי ופקודות שישכח שהם אי פעם היו קיימים עד שהקפטן מבקש לקבור את עצמו. כיף לראות את גארק בפעולה.בינתיים בקרדסיה המצב הולך ומחמיר. קירה הולכת ומשתכנעת שהיא אכן איליאנה - זה שאנטק מראה לה מוצג מוזיאוני של קירה-מוקפאת-מלפני-עשור עוזר קצת, וגם הצפייה בקלטת של איליאנה והשיחות עם אבא עוזרים, אבל כנראה שהכי גרוע הוא שעדיין לא ברור מה האינטרס של אנטק לשקר. הוא מבהיר שוב ושוב שאם הם היו רוצים את המידע, הם כבר היו שולפים אותו, אבל הם לא רוצים לוותר על הסוכנת. ויש לקירה רגע של התמוטטות עצבים תוך כדי התבוננות במראה (בתמונה). אבל הזכרונות שלה שהיו אמורים לחזור לא חוזרים, והיא עדיין מסרבת לשתף פעולה, ואנטק מאיים שבפעם הבאה כבר לא תהיה להם ברירה אלא לעבור לשיטות הפולשניות.וזה שובר את האבא, שמעדיף להבריח את הבת הרחק מקרדסיה מאשר לתת לאנטק לשבור אותה, כי הוא כבר לא יכול לסבול את זה. אז הוא קורא לחברים שלו מהמחתרת שיעזרו לו… רגע אחד, מה? האבא, שר בכיר בממשלה, עם קשרים במחתרת? ויש מחתרת? (נו, ראינו ב-Profit and Loss שיש). והאבא מפעיל את הקשרים במחתרת כדי להציל את הבת?סוף סוף נופל לקירה האסימון. היא בכלל לא המטרה. היא פשוט באג’ורית (מועילה, אמנם, כך שהיא מטרה בפרופיל גבוה ממילא) שדומה פיזית לאיליאנה. המטרה הוא האבא, והיא הושגה בזה הרגע - האבא דיבר בגלוי על הקשרים שלו עם המחתרת וגם הביא חבר מחתרת אחד לפגוש את קירה. זה מה שאנטק (ששונא את האבא בעיקר כי האבא הוא מהגורמים שמונעים ממסדר האובסידיין להשתלט סופית על קרדסיה) ניסה להשיג - ממזר ערמומי! זה פתרון יפה מאוד לתעלומה של הפרק. הייתי צריך לנחש אותו קודם, אבל לא ניחשתי. אני מרוצה מאוד.כמובן, קירה עלתה על העניין באיחור ואנטק ושות’ תופסים את כולם, וצריך את מבצע החילוץ של גארק את סיסקו שמצילים את כולם. אנטק עוד מספיק לאיים על גארק שמה לעזאזל הוא העז לחזור לקרדסיה ושעכשיו יש לו עסק עם מסדר האובסידיין, ואז הוא עושה את הטעות של לנסות לשלוף נשק ולירות להם בגב, מה שמזמין עוד תצוגת שליפה מהירה של גארק שמחסל אותו על המקום (רגע, אז האזהרה עדיין בתוקף?).זו כבר הפעם השניה, אחרי Profit and Loss, שגארק מחסל קרדסי שעומד בדרכו (אמנם, לכאורה בהגנה עצמית, אבל הוא לא שמע על לשים פייזרים על הלם?). בקצב הזה עד שהסדרה תסתיים הוא יחסל את כל היריבים הפוליטיים האפשריים שלו ויהפוך לשליט הבלתי מעורער של קרדסיה. אבל כמובן, לא בטוח שאנחנו אמורים להיות לטובתו - בבירור חוסר העכבות שהוא מפגין בחיסולים שלו (וההערה הנונשלנטית של “חבל, דווקא חיבבתי אותו” שאחריה) אמורים להטריד אותנו לא פחות מאשר לשעשע אותנו. ואם זה לא מספיק, אז גם האבא טורח להזהיר את קירה, בדברי הפרידה שלו, לא לסמוך על גארק. לעולם!הפרק מסתיים בצורה הכי סנטימנטלית שאפשר - האבא יוצא לו לגלות היכן שהוא (ומסרב להישאר על DS9 - לא מפתיע, בהתחשב במה שקרה בסוף של Duet). הוא עדיין לא יודע מה עלה בגורל איליאנה והוא מאמין שהיא חיה היכן שהוא על באג’ור, אבל מן הסתם אין לו דרך להציל אותה. וקירה נפרדת ממנו בדמעות כשהיא אומרת שהיא מבינה כעת שהוא אדם בעל כבוד ושאיליאנה בוודאי אהבה אותו מאוד. והנה, כמו ב-Duet, קירה קיבלה עוד שיעור על פרצופם האמיתי של הקרדסים, וכך גם אנחנו.",
        "url": "/ds9//S03/E05/Second_Skin"
      }
      ,
    
      "s03-e06-the-abandoned": {
        "title": "עונה 3 פרק 6 - The Abandoned",
        "content": "עוד פרק מוצלח, שמעורר בי את התחושה שהסדרה הגיעה לשלב שבו היה בה סוף סוף “קליק” - כל החלקים המפוזרים והגישושים של העונות הקודמות הסתדרו, והסדרה עכשיו יודעת מה היא, מה היא רוצה לעשות, ואיך להשתמש נכון בכל הדמויות שלה כדי לעשות את זה. אני אפילו לא בטוח שהפרק הזה טוב באופן מיוחד ביחס לסדרה, אבל מכיוון שהגענו לשלב שבו נראה שהסדרה עובדת, כל פרק שלא מפשל יהיה כזה. וזה מצויין. ל-TNG לקח עד העונה החמישית להגיע אל זה.בתור פרק טוב, הוא מתחיל רע. כל כך רע שממש פחדתי שזה יהיה Rivals שוב פעם (הפרק המטופש ההוא עם המפדרניק). ואיפה אפשר להתחיל כל כך גרוע? אצל קווארק, כמובן, עם איזה יצור הדוניסטי שמשחק ברולטה-שמתעקשים-לקרוא-לה-דאבו, ועם ה”Dabo Girl” שמנסה לשכנע אותו להמשיך להמר עד שהוא מפסיד. עם מחשוף גדול. כמה גדול? עד כדי כך שאני אאלץ לציין את זה בסיכום הפרק. ולמה נותנים לנו את כל זה? כי אי שם בעבר (בעונה השניה!) פאפא סיסקו גילה שהתכשיט יוצא עם דאבו גירל והיו דיבורים על ארוחת ערב, ועכשיו פאפא סוף סוף החליט להזמין אותה וקצת שכח להודיע לג’ייק. חייבים להודות שהפרק לא נראה מבטיח בשלב הזה, וזה רק מחמיר כי אנחנו עוברים לקווארק שעושה עסקה מפוקפקת עם מישהי. העסקה כוללת חללית שהתרסקה ברביע גאמה - מסתבר שעדיין יש אי אילו פרחחים שמעיזים להיכנס לשם בחיפוש אחר אוצרות גם אחרי הכיף עם הג’אמהדר. קווארק מתפתה לקנות את החללית במחיר של שלושה מטילי לטינום, וזה אולי זמן טוב לשאול - מי יכול להסביר לי כמה הדברים הללו שווים? זה נראה שהערך שלהם בפרקים השונים הוא אקראי לגמרי (לא באמת צריך להסביר לי, יש ב-Memory Alpha ערך מפורט בנושא עם רפרנסים לכל הפרקים האפשריים).החללית היא בעיקרה ג’אנק, אבל קווארק שומע בה חיש קל קולות מטרידים מתוך מה שנראה בתור מיכל Stasis שהתקלקל - בכי של תינוק. מכאן זה יכל להתפתח גרוע מאוד, אם זה היה מתפתח כמו שאני חושב, לפרק סנטימנטלי ומייאש; אבל הפרק לקח כיוון שונה לגמרי.וזה לא שההתחלה היא לא סנטימנטלית, כן? כל צוות הספינה בערך מנסה להבין מה התינוק ומה הסיפור שלו ואחד הרגעים היפים בפרק הוא סיסקו שמרים את הזאטוט ולרגע אחד נזכר מה זה להיות אב לתינוק ומאבד את עצמו וזה חמוד ביותר - אחד מרגעי הדמות המוצלחים ביותר של סיסקו עד כה.אבל ילדים, כידוע, גדלים מהר. כמה מהר? בערך בסצינה הבאה התינוק כבר הפך להיות ילד בן עשר בערך. שמדבר עם סיסקו ובאשיר באנגלית ודורש אוכל. רגע, מה? יודע אנגלית? הדבר הזה כל כך משולל הגיון בכל רמה אפשרית ש… היי, סיסקו ובאשיר מדברים על כמה שזה אכן לא הגיוני וטכנובאבל הנדסה גנטית מתקדמת וכו’. יודעים מה? בסדר, אני סולח להם. השאלה היא מה עושים הלאה עם הגדילה המואצת הזו. המשך אפשרי אחד שחשבתי עליו בשלב הזה הוא שמאלץ סנטימנטלי של סיסקו שרואה איך התינוק האהוב שלו גדל ומזקן ולבסוף מת וזו מטאפורה רגישה ליחסי פאפא-ג’ייק. למרבה השמחה, זה ממש לא מה שקורה. אז לאן הפרק כן הולך?הוא הולך, מסתבר, לסצינה לא קשורה בעליל שבה קירה באה לבקר את אודו (אחרי שעד כה לא ראינו אותם בפרק בכלל) עם עציץ כמתנת חנוכת בית. מסתבר שמאז ההרפתקאה הקטנה שלו ברביע גאמה אודו עבר להשתכן בחדר גדול ומלא ב…דברים, דברים שהוא יכול לנסות לשנות צורה אליהם, וכשהוא הופך חזרה לג’לי הוא כבר לא נכנס לדלי שלו אלא פשוט נשפך אי שם בחדר. והדלי יושב זנוח בצד עד שבצורה הולמת למדי אודו שם בו את העציץ. זה ממש יפה - אודו הוא הדמות הראשונה שממש מתפתחת לנו מול העיניים. זה היה רעיון מצויין לחשוף לנו את שאר משני הצורה כבר בשלב מוקדם יחסית של הסדרה. מה שעוד נראה לי מעניין הוא ששמים את הסצינה ההתפתחותית הזו בתוך פרק לא קשור שבכלל לא מתעסק עם אודו וקירה. Little did I know שאוטוטו יתברר שאלו שתי הדמויות המרכזיות בפרק, חוץ מהעולל.לפני שהם יעבירו את המושכות לאודו אנחנו מקבלים עוד שיחה אחת של דקס ובאשיר על הזאטוט (כן! דקס ובאשיר יושבים ומנהלים שיחה מקצועית! סוף סוף גם הדמויות הללו מתנהגות נורמלי!) וכאן כבר נכנסת נימה אפלה לכל העסק - מסתבר שהוא חייב אנזים בלה בלה כלשהו שבלעדיו הוא ימות, ושזו בעיה שהונדסה גנטית במכוון. במילים אחרות, הילד הונדס גנטית כדי להיות מכור לסם כלשהו שבאשיר כרגע לא יודע לסנתז (אבל משתמש באיזה תחליף). עוד דקס ובאשיר תוהים למה עשו את זה והילד שכבר הפך לגבר מתפרע ועצבני, מחטיף בוקס לבאשיר ונעצר לבסוף רק אחרי שהוא מזנק אל תוך אודו - ועובר דרכו, כשאודו עושה תעלול הפיכה לעיסה סטנדרטי. וזה, מסתבר, עושה רושם כביר על התינוק לשעבר שמתחיל להתייחס אל אודו בתור אל. כי, ניחשתם, הסנרק היה בג’ום… סליחה, הילד הוא ג’אמהדר.התעלומה של הפרק נפתרה. ברור למה הוא מהונדס להיות מכור לחרא כלשהו. אפשר גם לתת קרדיט לכל עניין ההנדסה הגנטית המופרעת הזו שגורמת לילד להפוך לבוגר שיודע אנגלית תוך חמש דקות. אלו הקסמים של המייסדים. לגיטימי. עכשיו גם ברור מאיפה הג’אמהדר מגיעים באופן עקרוני (עדיין לא לגמרי ברור למה הייתה חללית שהוקדשה רק לג’אמהדר אחד או מה הייתה מטרתה אבל לא חוזרים לזה בפרק - לא נורא). ועכשיו גם ברורה ההקבלה אל אודו - הנה יש לנו מישהו ששייך לכאורה לגזע האויב, אבל מינקותו חי בקרב בני האדם - מה תהיה ההשפעה עליו? וכמובן, קשה גם לפספס את הדמיון אל וורף מ-TNG, בעיקר בקטע של ה”וואו וואו וואו התינוק הזה מה זה אגרסיבי ואלים”.הפדרציה, כמובן, רוצה להשתלט על הספסימן כמה שיותר מהר ולהעביר אותו לתחנת מחקר שלה, וקירה הנודניקית המעצבנת שהיא תמיד אנטי כל מה שטוב ומוסרי וצודק מאוד שמחה שנפטרים מהמפגע כמה שיותר מהר, אבל אודו מתנגד, בדיאלוג מצויין עם סיסקו:“What sort of ‘specialists’ are we talking about, commander?”“There will be a team of xenobiologists and exopsychologists waiting for him.”“So… they’re going to study him. Like a laboratory specimen.”“Well, he’ll be very well treated.”“So, he’ll be a well-treated specimen.”האופן שבו אודו אומר את השורה האחרונה הוא אחד מהדברים המוצלחים ביותר בכל הסדרה. השחקן של אודו שוב מוכיח שהוא פשוט אדיר.באשיר ממהר להסכים עם אודו כי צורת חיים תבונית וכל זה, אבל דקס המעצבנת עם החשיבה הלוגית שלה מתחילה לקשקש שלא ברור מה המייסדים עשו לתינוק המסכן ואולי אין לו בכלל רצון חופשי והוא מהונדס להיות מכונת הריגה משומנת היטב. וקירה מחרה-מחזיקה אחריה שהם ממש לא רוצים משהו כזה הולך בתחנה. אז אודו מתנדב להיות הבייביסיטר - אחרי הכל, התינוק כבר עשה סימנים של ציות עיוור לאודו כי הוא מייסד וכל זה. ומה האינטרס של אודו? למקרה שלא הבנו שאודו רואה בילד את עצמו ורוצה לבדוק אם ניתן להציל אותו מהגורל של להיות מכונת הרג משומנת היטב - אז דיאלוג בינו ובין סיסקו מבהיר לנו את זה במפורש! כמה מיותר!והבייביסיטינג לא מתחיל טוב, כפי שהקלישאה מחייבת. התינוק עצבני וזועם ורוצה להילחם בכולם חוץ מאודו. אז אודו, דבר ראשון, מנסה ללמד אותו לחייך, ומנפק לצורך כך את אחד מחיוכיו הקריפיים ביותר. את התוצאה העגומה אפשר לראות בתמונה.רגע, מה עם ג’ייק סיסקו והחברה שלו? כמעט שכחנו מכל זה… פאפא סיסקו אמר קודם לאו’ברייאן (היי, או’ברייאן! מזמן לא ראינו אותך! אולי יתחילו שוב לעשות פרקים שאתה במרכז שלהם, מזמן לא היה! רק לא עכשיו בבקשה כי אודו יותר מעניין) שמן הסתם הוא הולך להפסיק את הקשר המזעזע הזה כי ג’ייק בן 16 והיא בת 20 (והיא דאבו גירל והן שיקוץ אבל את זה הוא לא אומר במפורש). רק שארוחת הערב לא מתנהלת בצורה שסיסקו ציפה לה ולא רק שהבחורה בסדר, הוא גם פתאום מגלה דרכה שג’ייק מביך בכל מני דרכים שונות ומשונות שלא אתעכב עליהן אבל רק אומר שאחר כך הוא מתייחס אליו בתור ה-Poet-Hustler son שלו. ג’ייק מובך קשות, אבל סיסקו פאפא מתמוגג. ועם ההאפי אנד הזה אפשר לעבור חזרה אל אודו.ואודו מנסה ללמד את התינוק פילוסופיה ועקרונות של צדק וחירות ושוויון. זה לא עובד טוב. מבחינת התינוק הוא נחות מאודו וכל היתר נחותים ממנו וזהו. ואודו מנסה לגרום לתינוק לחשוב בכוחות עצמו על מה שהוא רוצה, אבל התינוק רק רוצה לראות את שאר הג’אמהדר וכשהוא רואה אותם מחטיפים מכות לצוות של הדיפיינט הוא רוצה להחטיף מכות בעצמו. אז אודו נותן לו סימולציית קרב שמאוד מזכירה את השטויות שוורף עושה. והתינוק מתלהב ומעלה כל הזמן את רמות הקושי ולא נראה שיש לו משהו אחר בראש. וכל העסק הזה מתחיל להיות יותר מדי בשביל קירה שבאה לנזוף באודו.אז קירה המומה מכך שהתינוק עבר לגור אצל אודו, ואודו אומר שזה כי התינוק סומך עליו; וקירה מסבירה לאודו שזה כי הוא תוכנת כך, אבל אודו אומר שהוא מרגיש שנוצר עם התינוק קשר אמיתי; וקירה תוהה כמה זמן אודו עוד יוכל לשלוט בתינוק, ואודו אומר שהוא לא מנסה לשלוט בכלום אלא רק לתת לתינוק עוד אפשרויות מלבד הפיכה לספסימן או מכונת הרג. וקירה, כל כך מעצבנת, כל כך אטומה, נותנת לו נאום על כך שהוא חושב עם הלב ולא עם הראש ושהתינוק הוא תוצר של מעבדה שכל כולו בנוי רק למטרה אחת וזה להיות מכונת הרג, ואודו נאלץ להביא את עצמו בתור דוגמא למישהו שתוכנת בדרך אחת אבל בחר לחיות בדרך אחרת כדי להרגיע אותה.אבל זה לא עובד. התינוק ממשיך להיות עצבני והופך לזועם יותר ויותר, בז לכל אנשי התחנה כי הוא יכול להרוג את כולם, וכשאודו שואל אם הוא לא יכול לחשוב על משהו אחר התינוק עונה שלא, הוא באמת לא יכול. ואודו מנסה ומנסה, אבל על התינוק זה לא עושה שום רושם. ואז סיסקו אומר שכבר מגיעה ספינה לקחת את התינוק אל מעבדת המחקר, ופתאום התינוק מתפרץ אל סיסקו עם פייזר ביד ודורש שיתנו לו ספינה. מי לעזאזל אחראי על סידורי האבטחה על התחנה הזו, תזכירו לי? פעם הייתי אמור להאשים את אודו אבל מאז הדיחו אותו או משהו, לא? מסתבר שהחובבנות טבועה עמוק בתחנה.אז התינוק מנסה לברוח אל רביע גאמה כדי להצטרף אל הג’אמהדר, ובדרך כלל זה היה אמור להסתיים בכך שיורים בו פייזר, אבל אודו מצליח איכשהו לסיים את העניין בשלום ובלי נפגעים בכך שהוא מצטרף אל התינוק על מנת להחזיר אותו “הביתה” ולחזור עם הספינה. והתינוק? לא אסיר תודה, לא ידידותי, בז אפילו לאודו ורואה את כל אנשי התחנה שעזרו לו ובפרט את סיסקו בתור אויבים. סיסקו המסכן, רק לפני חמש דקות הוא החזיק תינוק קטן ומתוק בידיים והנה התינוק רוצה לרצוח אותו. אבל הבאסה האמיתית היא כשאודו חוזר, מתיישב מול קירה, ואומר לה שבכל הנוגע לתינוק, היא צדקה.וואו, איזה סיום מבאס. אני ממש ממש מרוצה שהם בחרו בו. הפרק דומה מאוד לפרק מוצלח מאוד של TNG, שם “הילד” היה בורג ואת תפקיד החונך שלו מילא ג’ורדי; אבל שם הסיום היה מתוק-מריר, ואילו כאן זה פשוט מרור. זו הפעם הראשונה שבה אנחנו ממש מוטרדים מהמייסדים ומרגישים אילו זוועות הם מעוללים. זו גם הפעם הראשונה שבה באופן כל כך מובהק הגישה העוינת והאלימה-משהו של קירה מוכיחה את עצמה ולא רק מוציאה אותה טיפשה. באופן כללי, הפרק הזה כל כך טוב לא בגלל קו עלילה מחוכם במיוחד (כי אין בו) אלא בגלל שהוא עושה שימוש נכון בדמויות - בעיקר אודו וקירה, אבל גם סיסקו, דקס ובאשיר, כולם מגיבים לסיטואציה באופן מעניין, לכולם יש משהו רלוונטי לומר עליה, בכל המקרים זה תואם את האופי שלהם ולא מרגיש סתם כמו שורות שהתסריטאים שמים לדמויות בפה כי התסריטאים רוצים לומר משהו והם מחפשים את הדמות הקרובה ביותר להדביק לה את המשהו. כמו שאמרתי - אני מרגיש “קליק”.",
        "url": "/ds9//S03/E06/The_Abandoned"
      }
      ,
    
      "s03-e07-civil-defense": {
        "title": "עונה 3 פרק 7 - Civil Defense",
        "content": "פרק מבדר ומהנה מאוד, שהיה צריך להיות כבר בעונה הראשונה וזה שהוא לא הופיע אז הוא הדבר הרע היחיד שיש לי להגיד עליו. מצד שני, בגלל שאנחנו בעונה השלישית הדמויות קצת יותר מפותחות, וזה בהחלט תרם לפרק, שהוא בבסיסו מז’אנר סרטי ה”אסונות ואיך כל הצוות מתמודד איתם” (ל-TNG היה פרק מאותו ז’אנר עם השם ההולם Disaster). לא נמצא פה קידום עלילה או פיתוח דמויות, פשוט שימוש מוצלח בחומר הקיים בתוך סיטואציה מעניינת, ועם אינסוף ציטוטים מוצלחים.אנחנו מתחילים עם או’ברייאן וג’ייק שמנסים להמיר את מפעל עיבוד העופרות של הקרדסים (שכזכור, התבסס על כוח עבדים באג’ורי) לאיזה משהו לטובת האנושות, וכמובן מאבדים מעקב אחרי הזמן וסיסקו צריך לבוא לקרוא להם. ואז הם חייבים רק למחוק איזה קובץ אחרון מהמחשב. רגע, תנו לי לנחש, הם שוב פעם עובדים על מחשב לא מוכר כשהוא עדיין מחובר לרשת? וזה יוביל לאיזה אסון? אה, כמובן. המחשב פתאום מתחיל לנהום על גישה לא מורשית ולדרוש שיזינו ססמא. מן הסתם אין להם ססמא, זה לא שהקרדסים השאירו משהו. התוצאה? השלישייה מוצאת את עצמה כלואה בתוך החדר, ובחדר הפיקוד קירה, דקס ובאשיר מופתעים לשמוע את המחשב מתלונן על מרד עבדים. ואז נשמעת ברחבי התחנה הקלטת מחשב של ידידנו גאל דוקאט שפונה נרגשות לעובדים האהובים ומתחנן בפניהם שייכנעו תכף ומייד או שאוי יו יו מה שיקרה פה.זו בהחלט נקודת מוצא מוצלחת לפרק, אבל בשלב הזה עדיין היה נראה לי שזה לא יכול למשוך פרק שלם (התבדיתי, לשמחתי), ועוד יותר מכך - שזה משהו שכבר לא סביר שיקרה בשלב הזה. עזבו אתכם מכך שלא בודדו את המחשב שבו מטפלים; הייתי מצפה שאחרי שלוש שנים בתחנה הם כבר יסיימו את ניקוי המחשבים ויצירת מערכות הפעלה חדשות ומנגנוני הגנה משלהם וכדומה. אולי אפילו יחליפו באופן הדרגתי את המחשבים של התחנה במחשבים שלהם. לא שבעיה כזו לא הייתה עלולה להיווצר אז, אבל הדגש הוא על “אז” - זו בעיה שהם כבר היו צריכים להתמודד איתה, במסגרת מוטיב ה”קיבלנו תחנה ישנה ומתפרקת ועם אינסוף סוסים טרויאנים” שהיה אמור להיות מפותח בעונה הראשונה אבל חוץ מפרק הפתיחה ו-Babel לא ממש נגעו בו.בתור התחלה, מה בעצם הבעיה? שישגרו את סיסקו ושות’ החוצה. אז הם מנסים את זה. והמחשב בחדר הפיקוד דורש ססמא בעצמו. אופס. בינתיים אודו במשרד שלו מנסה לעבוד עם קודי הגישה האישיים שלו - נקודה יפה שהפרק חושב עליה, הוא הרי בעל התפקידים היחיד שנשאר בתחנה מתקופת הכיבוש. אבל אודו לא יכול לסייע ממש, גם כי אין לו רמת סיווג גבוה מספיק, וגם כי קווארק המודאג מגיע לנג’ס לו, ואז נשאר כי להיות אצל אודו בזמנים קשים כאלו זה כנראה המקום הכי בטוח. הבעת הפנים של אודו כשהוא מגלה שקווארק יכול למכור לו רמת גישה גבוהה יותר מאשר לו יש - Priceless (לאודו יש 6, לקווארק יש 7, הם צריכים 9 כדי להזיז משהו).בינתיים סיסקו ושות’ לא מצליחים לברוח בשום דרך מהחדר וגאל דוקאט צץ עם הודעת אזהרה על זמנם האוזל, אבל לסיסקו יש רעיון גאוני - הוא נכנע בשם הפועלים הבאג’ורים. מייד צצה הקלטה של גאל דוקאט שמברך אותו על ההתעשתות ואומר שתכף תבוא האבטחה הקרדסית לקחת אותם. אבל רגע. אין אבטחה קרדסית. הם עדיין צריכים לברוח איכשהו בעצמם לפני שהמחשב יבין שמשהו לא עובד כאן. אז הם שולחים את ג’ייק במעלה צינור כלשהו כדי לפתוח דלת כלשהי, ובינתיים גאל דוקאט חוזר עם עוד הודעה זועמת במיוחד על כך שהם לא נכנעו ומה הם עובדים עליהם ואוטוטו משחררים עליהם גז רעיל. ג’ייק פותח את הדלת ברגע האחרון והם בורחים כשהגז כבר מתחיל לצאת.שתי נקודות משעשעות: ראשית, עושה רושם שהיה לגאל דוקאט יום צילומים עמוס במיוחד, שבו הוא טרח להצטלם לכל תרחיש אפשרי. בטח יש גם הקלטה שלו שבה הוא אומר “פועלים באג’ורים, התכסיס עם הליצן שהתחפש לווקי היה מחוכם, אבל אתם בפרנצ’ייז הלא נכון”. שנית, אההההה! יש גז רעיל שהתחנה משחררת לחדר הזה! מצבור! פיזי! של גז! רעיל! שלוש שנים בתחנה ולא מצאתם את זה? לא חשבתם שאולי יום אחד יתחשק לקרדסים סתם להפעיל מנגנון בטיחות שפספסתם ולהרוג את כולכם? עכשיו אנחנו רואים שהם יכלו.בינתיים, בחדר הפיקוד, הבריחה של סיסקו ושות’ גורמת למחשב להשתגע ולהפעיל תוכנית הגנה כלל-תחנתית. כולל סגירה הרמטית של חדר הפיקוד (על פניו, כדי להגן עליו מפני פולשים מבחוץ) ועוד הודעה נזעמת של דוקאט שמאיים להרוג את כל מי שבתחנה אם זה יידרש כדי לעצור את המרד.סיסקו ושות’ יוצאים אל איזה… אה… חדר… ונתקעים על דלת חסומה ולא יכולים ליצור קשר עם חדר הפיקוד כי יש מיסוך כולל של התקשורת. את רוב הפרק הם מבלים בחדר הזה ומנסים לעשות הוקוס פוקוס כדי לפוצץ את הדלת. אז האקשן עובר אל חדר הפיקוד, עם אתנחתות קומיות של אודו וקווארק. בחדר הפיקוד העניינים מתלהטים, תרתי משמע - לקירה מתחיל להימאס מזה שדברים לא עובדים אז היא שולפת פייזר ומפצפצת את אחת מהדלתות. מה שלא עוזר, כי יש מאחוריה שדה כוח. שדה כוח דומה כולא גם את אודו וקווארק ביחד. או כמו שקווארק שואל ואודו עונה:“You’re telling me I’m stuck here? With you?”“No. I’m stuck here with you. Believe me, a far worse fate.”בינתיים בחדר הפיקוד דקס מנסה להתחכם ולעשות ממבו ג’מבו פיזי למחשבים שם, וגורמת עם כוויות מדרגה שנייה בידיים, מה שייאלץ אותה להסתמך רק על השכל מכאן ועד סוף הפרק כי באשיר לא יכול לעזור הרבה. וכן, ניחשתם נכון, דוקאט שוב מתעצבן ומאיים שאוטוטו הוא דוחף את הגז הקטלני שלו אל איזור המגורים. גז! קטלני! ישיר לאיזור המגורים! קטלני! שלוש שנים בתחנה ולא גיליתם את זה!קירה בקושי מספיקה לזעום על מאות האנשים שלכודים כרגע במגורים והנה בא גארק פתאום להציל את היום, ועם קוד גישה שמאפשר לו לעבור דרך שדה הכוח שחוסם את חדר הפיקוד (“Ironic, isn’t it? The only place in the galaxy that still recognizes my access code is a Bajoran space station.”). הא! גארק! ידעתי שזה יהיה פרק טוב! רק שאפילו גארק לא מסוגל לעזור יותר מדי כי גאל דוקאט, באופן מפתיע ביותר, לא נתן לו מעולם את קודי הגישה שלו. אבל זה לא אומר שהוא לא מסוגל לסייע בכלל - הוא מבהיר שהדרך היחידה להציל את המגורים היא להשמיד את מערכת החמצן שלהם - זה יקנה להם 12 שעות להשתלט מחדש על התחנה. אז קירה שוב לוקחת פייזר ומפצפצת משהו. ואז, תנחשו מה קורה? כן! תוכנית האנטי-מרד הקרדסית עוברת לשלב 3, וגאל דוקאט מבשרבעצב לאחיו הקרדסים שהבאג’ורים השתלטו על התחנה והוא כנראה כבר מת. אה, כן, ויש לקרדסים שעתיים להשתלט מחדש על התחנה או שהיא תשמיד את עצמה. כפי שאמר סיסקו בשלב עוד יותר מוקדם: “You know, I never knew how much this man’s voice annoyed me.”. עד כה השימוש שלהם בגאל דוקאט בפרק הזה היה פשוט מושלם.והחלק הטוב של הפרק עוד לא הגיע.בינתיים אצל אודו וקווארק אנחנו עוברים מקומדיה לטרגדיה. קווארק מנסה לפצפץ את הדלת עם פייזר ולא מצליח, אז הוא משתפך בפני אודו על מר גורלו וכמה שכל חייו הם כשלון, ואודו מנחם אותו:“Quark, I’ve met a lot of Ferengis in my time, and the truth is, while some of them have been more wealthy, I’ve never met one more devious.”“Really?”“Would I lie?”“I guess not. Thank you, Odo. That means a lot to me. Now, can I have the phaser back?”“No.”בינתיים בגשר הפיקוד גארק מנסה לתחמן תחמונים, ודקס נותנת לו רעיון מתוחכם איך לתחכם תחכומים, ואז הם מנסים לתחכם תחכומים ומגלים שדוקאט היה יותר חכם משניהם ושעכשיו הם באמת הרגיזו מישהו. התוצאה? הרפליקטור מייצר תותח לייזר מתביית שמתחיל לירות על כולם, שממהרים להתחבא מתחת לשולחנות, ו… אוי, אלוהים אדירים, לא מיצינו כבר את הקלישאה הזו? אתם רציניים? באמת? זה הומאז’? אתם באמת רוצים שאאלץ לכתוב את זה? נו טוב: עובד אלמוני של גשר הפיקוד שלא אמר מילה כל הפרק ואני לא בטוח אם ראינו אותו קודם מתפזר לו. האם אתם מסוגלים לנחש מה היה צבע החולצה שלו? באמת? איך ידעתם?מכל מקום, החבר’ה בצרות צרורות. אחרי שכל הפרק ירתה בכל מני דברים קירה שכחה את הפייזר על השולחן ואין לה איך לנטרל את התותח, וכולם עסוקים בלהתחבא ולקונן על מר גורלם וגארק יורה שנינויות. ולתוך כל המהומה הזו משתגר - עם חיוך של אוי כמה שאני מרוצה מעצמי - הכוכב הבלתי מעורער של הפרק, גאל דוקאט, שהיה בפטרול וקיבל פתאום אות מצוקה על מרד עבדים על “טרק נור” (השם המקורי של DS9).האם דוקאט ממהר לכבות את תותח הלייזר? ודאי שלא - הוא קודם כל נהנה ללעוג טוב טוב לכולם, ובפרט מתמוגג כשהוא רואה את גארק, שמצידו מתחיל להשמיץ אותו בחזרה. יתרון בולט אחד של העובדה שהפרק הזה הגיע עכשיו ולא בעונה הראשונה - גארק ודוקאט הם כבר דמויות מבוססות היטב, ואחרי Cardassians אנחנו גם יודעים שהם אויבים, ולכן חילופי המהלומות הורבליים שלהם מוצלחים.אבל מה דוקאט עושה? ראשית כל, להעיף את כדור הבייסבול מהשולחן של סיסקו. מחווה נאה. שנית, לדרוש מקירה דרישה צנועה בתמורה להצלת התחנה - להציב גדוד קרדסי קבוע בתחנה, מהספינה שלו. על פניו, לא ברור למה לעזאזל הקרדסים צריכים את זה; אבל גאל דוקאט לא מייצג פה את “הקרדסים” אלא את עצמו, והוא הולך לשים אנשים שלו על התחנה, וכזכור הוא לא היה מבסוט אף פעם לעזוב - בקיצור, העסק הזה אמין. הבעיה היא שהוא מצא את מי לסחוט - האדם האחרון בתחנה שיכול להסכים לנוכחות קרדסית בה. קירה נועצת בו את המבט מזרה האימים ביותר שלה ומבהירה שהיא תעדיף את השמדת התחנה על פני הנוכחות הקרדסית; דוקאט יודע בדיוק מה גורם לפדרציה לתקתק ושואל אותה אם היא מוכנה לתת ל-2,000 איש למות לשם כך. אבל אופס, דוקאט! שכחת שקירה זו לא הפדרציה! היא אפילו לא צריכה לענות, רק לתת מבט. אוי, איזה מבט. דוקאט ממש נבהל ומחליט שאולי כדאי לחכות ממש לרגע האחרון לפני שמנסים שוב את הסחיטה הזו.שתי תהיות מיידיות: רגע, דוקאט, אתה לא אמור להיות מהטובים? הרי ב-The Maquis היית כל כך נחמד! אבל בעצם, זו גם הסיבה שהוא כזה מרשע כרגע - הכותבים לא רוצים להפוך אותו לטוב מדי, הוא אמור להיות אנטגוניסט מרכזי (ובינתיים, מוצלח מאוד). התהיה השניה היא למה דוקאט לא מנצל את זה שהתחנה משותקת כדי להעביר אליה את כוח המצב שלו בכל מקרה - זה לא שההסכמה של קירה משנה משהו בפועל. אבל מילא, זה נטפוק כל כך זניח שאין טעם להתעמק בו.בינתיים נמאס לדוקאט מהחברה העליזה בגשר הפיקוד והוא משתגר חזרה לספינה שלו. או לפחות מנסה. אבל הוא לא מצליח, ופתאום המוניטור שוב מתחיל לקשקש, אבל הפעם זו לא הקלטה של דוקאט אלא של מי שהיה המפקד של דוקאט בשעתו, שנוזף בדוקאט על שהוא נוטש כמו פחדן את התחנה אחרי שהספירה לאחור לקראת השמדה עצמית החלה, שולל ממנו את כל ההרשאות שלו ומונע כל אפשרות של עצירת ההשמדה העצמית.אוי, זה היה טוויסט נהדר! הדבר הכי טוב מאז הקפה שאו’ברייאן שותה אחר הצהריים.זה בערך הזמן שבו סיסקו ושות’ מפוצצים את הדלת שתקעה אותם. בינתיים אנשי חדר הפיקוד מנהלים מועצת מלחמה שבה, כצפוי, הדבר הטוב ביותר הוא חילופי המהלומות הנמשכים בין גארק ודוקאט, שמגיעים לשיא כשגארק רומז שדוקאט מנסה לעשות רושם על קירה בשביל, אתם יודעים. אבל בסופו של דבר דקס עולה על רעיון, ודוקאט עולה על הביצוע שלו, של לעשות עומס יתר בלה בלה בלה בקיצור, הם מחסלים את שדות הכוח שחוסמים הכל ואת החסימה של התקשורת, במחיר של לפצפץ קצת את התחנה. ועכשיו הכדור חוזר לסיסקו ושות’ שצריכים להגיע בזמן אל חדר המקגאפין כדי לעצור את המקגאפין שישמיד את התחנה (ובאמצע סיסקו מחליט שהמקגאפין לא יעבוד ושיעשו מקגאפין אחר - מישהו היה צריך למשוך קצת זמן שם). סיסקו ואו’ברייאן יוצאים לטפל במקגאפין ורוצים שג’ייק ימלט למקום בטוח, אבל הוא מתעקש לבוא איתם.ובינתיים אודו וקווארק מגלים שאמנם שדות הכוח בכל התחנה נעלמו, אבל מסתבר שהחדר של אודו הוא חריג ועדיין חסום. מה שמוביל לדיאלוג הנפלא הבא:“Why go to so much trouble to keep people out of the security office?”“It’s not to keep people out, it’s to keep me in. I suppose, during the Occupation, the Cardassians considered their security chief a security risk.”“And I know why.”“Oh, do you?”“It’s because they knew you were an honorable man. The kind of person who would do the right thing regardless of the circumstances. And now your integrity… is going to get us both killed. I hope you’re happy.”הדרמה האחרונה בפרק מתרחשת בגזרת סיסקו - הדרך אל המקגאפין חסומה אז הם צריכים לעבור בתעלה בוערת. סיסקו מצווה על ג’ייק להישאר מאחור והפעם ג’ייק מסכים; סיסקו מגיע אל הקצה אבל או’ברייאן קורס יחסית בהתחלה. וכשג’ייק שומע את זה הוא נכנס ומציל אותו:“I thought your father told you to stay out of there!”“If you don’t tell him, I won’t.”שוב - אני יודע שג’ייק סיסקו כאן על תקן הילד המעצבן ושאני אמור לשנוא אותו, אבל הוא ממש בסדר. ווסלי קרשר היה כנראה בוהה במחשב מתחילת הפרק חמש שניות ואז כל הבעיות היו נפתרות מעצמן. לכן ווסלי קראשר היה מעצבן. אבל ג’ייק הוא בסך הכל ברנש טוב שלא יכול לחולל גדולות ונצורות אבל עדיין מנסה לעזור, וגם מצליח פה ושם, גם אם לא הולך לו חלק ובצינור בתחילת הפרק הוא חטף מכה בראש. באמת שנראה שהסדרה למדה משהו בענייני הילדים המעצבנים.סוף דבר - סיסקו מגיע אל המקגאפין ומונע מהתחנה להתפוצץ ברגע האחרון. חשבתם שיהיה אחרת? הפרק כל כך עמוס שאין אפילו זמן לסגור את הקצוות - אנחנו לא חוזרים לחדר הפיקוד, לא יודעים מה עלה בגורלו של דוקאט, לא יודעים איך מצליחים להשתלט על המחשבים מחדש (מה, אחרי שהתחנה “התפוצצה” כל ההגנות מתבטלות?) ומה יעלה בגורל המגורים שאין להם אספקת חמצן וכדומה. אבל נו, זה לא באמת חשוב. הפרק מסתיים, באופן הולם, עם קווארק ואודו שיוצאים מחדר, אחרי שקווארק המסכן חיטט לאודו במחשב וגילה שכל מה שכתוב עליו הוא “לא מזיק ברובו” (ליתר דיוק, “ממש לא חכם כמו שהוא חושב את עצמו”).מה אגיד, באמת פרק פנטסטי שהכל עובד בו. מה שיפה במיוחד הוא שלכל הדמויות (פלוס גארק ודוקאט) היה זמן מסך וכולן עשו איתו משהו מוצלח. מתחילת העונה הסדרה על הסוס וכמעט כל פרק קולע - ככה זה הולך להיות, פחות או יותר, כל הזמן מעכשיו? יפה יפה.ולסיום, אותי שעשע במיוחד כמה שהפרק רלוונטי לימינו (ואני משער שלא לזה הם התכוונו). בשלב כלשהו באשיר וקירה מנהלים את הדיאלוג הבא על התחנה האהובה שלהם שלפתע פנתה כנגדם:“You know, I’ve been here nearly three years and I was just finally starting to think of this place as home.”“Your home was built by Cardassians, doctor. Don’t ever forget that.”“Well, there’s not much chance of that, is there?”החליפו “קרדסים” ב”פייסבוק”, או “אפל” או “מיקרוסופט”… הבנתם את הרעיון.",
        "url": "/ds9//S03/E07/Civil_Defense"
      }
      ,
    
      "s03-e08-meridian": {
        "title": "עונה 3 פרק 8 - Meridian",
        "content": "אמרתי שהפרק הקודם (המצויין) היה צריך להיות בעונה 1? אז אותו הדבר בדיוק עם הפרק הזה, אבל מסיבות אחרות ומצערות הרבה יותר. בתור פרק בעונה הראשונה, שבה עדיין מגששים ומפשלים, הפרק הזה היה נסבל (והוא בוודאי יותר טוב מהזוועה של Move Along Home מהעונה הראשונה). אבל כפרק בעונה הנוכחית, שעד כה הייתה מצויינת, הוא ממש גרוע. ויותר מכך - הוא גרוע בצורה גרועה. הוא מזפזפ בין סיפור קיטשי להחריד לבין סיפור סליזי להחריד; הסיפור הראשון בעיקר משעמם וצפוי, בעוד שהשני (שהיה אמור להיות ההפוגה הקומית - מי לעזאזל חשב שזה יהיה מצחיק?) גרם לי להתפתל באי נחת במושב, ואפילו לא ישבתי. אפשר שלא יהיו יותר פרקים כאלו, בבקשה?אני תוהה את מי להאשים. השחקנים דווקא עשו עבודה טובה. הבימוי היה בסדר. נראה לי ששוב פעם האשמה היא בתסריט איום שאין דרך להציל - די דומה ל-Second Sight מהעונה השניה (כמו שם, גם כאן עיקר הפרק הוא סיפור התאהבות מקרטע), אבל אפילו יותר חלש. אוף.טוב, אז מה בכלל קורה בפרק? נתחיל מקו העלילה הסליזי. קירה ואודו יושבים לקפה ומנהלים שיחת חולין כשפתאום צץ איזה חייזר מכוער שניסה להתחיל עם קירה אתמול אצל קווארק. קירה - אישה חזקה, בטוחה בעצמה, במערכת יחסים שלא ברור מה קורה בה עם איש דת באג’ורי בכיר - מנפנפת אותו על ידי זה שהיא מעמידה פנים שאודו הוא המאהב שלה. זהו. הפכנו לסיטקום דלוח.וזה עוד החלק הטוב של הפרק.בהמשך החייזר הקריפי מנסה להשיג מקווארק חווית הולודק עם קירה (האמיתית). קווארק מנסה לפתות את קירה להולודק, ונכשל; הוא מנסה לצלם אותה במצלמת הולודק, ונכשל; הוא פורץ למידע האישי שלה כדי ליצור עותק הולודק שלה, וקירה ואודו נוקמים בו על ידי כך שהם משנים את תוכנית ההולודק כך שיהיה שם גוף-קירה עם ראש-קווארק. זה נשמע לכם נורא? ובכן, אתם סבלתם במשך פסקה אחת, אני נאלצתי לראות את זה. בואו לא נדבר על זה שוב. הדבר הטוב היחיד בחלק הזה של הפרק היה רגע נוסף של קירה ואודו בתור שמשון ויובב שצובאים על קווארק, כמו שהיה ב-The Collaborator.בקו העלילה השני, סיסקו מחליט שיזדיין הדומיניון, הם ימשיכו לחקור את רביע גאמא עם הדיפיינט. אז כמובן שסיסקו יוצא לשם בעצמו וגורר איתו את כל מי שהוא לא קירה-אודו-קווארק, כי למי בכלל יש תחנה לנהל. אין דומיניון הפרק, אבל הם נתקלים בכוכב שצץ לפתע פתאום משום מקום. ומסתבר חיש קל שמדובר על כוכב שנראה כמו גן עדן עם יישוב אחד של 30 דמויי אדם טובים וחייכנים, שבגלל ממבו-ג’מבו קוונטי מזפזפים שוב ושוב בין המימד שלנו לאיזה מימד רוחני כלשהו שבו הם נתקעים ל-60 שנים כל פעם. מתי הם חוזרים לשם? עוד שבועים. והדיפיינט הגיעה אליהם בדיוק בפעם האחת ב-60 שנים שבה הם מגיעים. מאוד, מאוד סביר.וזה עוד החלק הטוב של הפרק.עכשיו, הרעיון הזה של כפר שנעלם ומופיע לזמן קצר פעם במי יודע כמה שנים הוא כמובן לא מקורי במיוחד - אני אישית זוכר משהו בסגנון אצל נילס הולגרסן (הספר, לא יודע אם היה בסדרה). הפרק עצמו שאב השראה ממחזמר שאני לא מכיר בשם Brigadoon. אז אפילו רעיון מקורי אין כאן. במקום הסברים קסומים להיעלמות של הכפר אנחנו מקבלים ממבו-ג’מבו פסאודו מדעי, אבל קשה להגיד שיש יותר מדי מדע בדיוני כאן. הכפר עצמו לא מעניין - הכל שם אידילי וחייכני והבעיה היחידה של התושבים היא שהם מופיעים לכל כך מעט זמן שהם לא מספיקים, אה, להתרבות (כן, הפרק הזה עוסק בסקס. והרבה ממנו). יש עוד בעיה - הקצב שבו הזפזופים שלהם מתרחשים הולך וגדל וכולם הולכים למות; אבל צ’יק צ’ק דקס ושות’ מתקנים את הבעיה הזו, וזה הדבר היחיד בפרק שמנסה לייצר מתח כלשהו. אין לנו כאן Paradise חדש - אין לכפר האידילי סודות אפלים. אז זה פשוט משעמם. אפשר גם לשאול למה בעצם הכפר (שמורכב במקור מפליטים שהתרסקו - כמו ב-Paradise) לא מנצל את ההזדמנות ובורח מהכוכב או מבקש שישלחו עוד מתיישבים או משהו, אבל זה בכל מקרה לא מה שנתכנסו עבורו ולא מדברים על זה.אם כן, בשביל מה נתכנסו כאן? בשביל דקס. לשם שינוי, בשביל משהו שלא מתבסס בכלל על כך שדקס טרילית, אלא כדי לתת לה סיפור אהבה עם אחד מיושבי הכפר. הוא מתחיל איתה בזה שהוא תוהה “עד להיכן הסימונים שלה מגיעים” (“All the way”) ולרגע נראה שיהיה לנו פה משהו קריפי במידה דומה לזוועה שהתרחשה בסיפור המקביל על DS9; אבל למרות שזו שורת פתיחה גרועה אפילו יותר מ”אני המפקד של התחנה הזו” של סיסקו ב-Second Sight, דקס מתאהבת חיש קל - ראו תמונה. ואנחנו מקבלים מנה נאה של קיטש לוריד.זה עובד פחות טוב מאשר זה עבד ב-Second Sight (ושם זה לא עבד טוב) כי שם לפחות לסיסקו הייתה בחורה שהוא לא מצליח לגלות עליה שום דבר ונעלמת לו בין הידיים, תרתי משמע, אז אפשר היה להבין את האובססיה שלו אליה. כאן אין שום דבר כזה. הברנש של דקס הוא חתיך ומקסים וזהו בערך. אפילו סצינת “דקס הלומת אהבה” כמו זו שהייתה עם סיסקו בשעתו והייתה מאוד משעשעת אנחנו לא מקבלים.אז מה הדילמה? ובכן, מערכת יחסים מרחוק עם מישהו בכפר שהולך להיעלם בקרוב ל-60 השנים הקרובות לא תלך. אז בהתחלה הוא מציע את הפתרון ההגיוני של לעבור לגור עם דקס, אבל קצת לא נעים לו לעזוב את הכפר הנחמד שלו שצריכים כל אדם וכדומה. אז דקס מחליטה להישאר איתו. זה כמובן כמעט מגוחך - דקס מתאהבת במישהו ותוך שתי דקות מוכנה לוותר על כל חייה בשבילו? לפחות הפרק מנסה להתייחס לזה ישירות, בשיחה של סיסקו עם דקס. סיסקו אומר שאם זה היה קורזון הוא היה עוצר אותו מייד; דקס מסכימה שקורזון התאהב בכל מה שזז, אבל היא שונה. אני עדיין לא קונה את זה, אבל לא חשוב.מה שאנחנו מקבלים עכשיו הוא עוד קיטש של איך שכולם נפרדים מדקס (באשיר שוב מתנהג בסדר גמור. יאיי. מתי נקבל פרק באשיר? או פרק או’ברייאן? מתי מתי מתי?). ומה הסיום? נו, מה לדעתכם. הרי לא ייפטרו ככה מדקס. עוד ממבו-ג’מבו כלשהו גורם לכך שדקס תקלקל לכל הכפר את הזפזופ שלו וחייבים לשגר אותה משם ברגע האחרון. הכפר עצמו ניצל ומזפזפ כרגיל, רק בלי דקס. אני לא בטוח אם הייתי מעדיף שהכפר היה נחרב - זו הייתה מלודרמה מזעזעת, אבל לפחות היה קורה משהו, וזה היה גורם לחצופים של DS9 לחשוב שאולי הגיע הזמן להפסיק לשחק עם כל תופעת טבע חדשה שהם נתקלים בה. ומה עם דקס המסכנה, חושבים שעד הפרק הבא היא תתאושש מהחוויה הקשה? מה לדעתכם.אני חייב להודות שאני מודאג מדקס. היו לה כבר שני פרקים העונה, ואלו היו הפרקים החלשים ביותר בעונה עד כה. זה ממש נראה כאילו לא יודעים מה לעשות איתה, וגם כשמנסים זה לא מצליח. ופרט אולי לאודו, זו הדמות עם הפוטנציאל הגדול ביותר. בחייכם, עשיתם כאלו פרקים מוצלחים עם או’ברייאן ועם קירה, שעל הנייר לא נראים מלהיבים יותר; אני יודע שאתם מסוגלים!",
        "url": "/ds9//S03/E08/Meridian"
      }
      ,
    
      "s03-e09-defiant": {
        "title": "עונה 3 פרק 9 - Defiant",
        "content": "פרק מצויין, ומה שבאמת טוב הוא שהוא מצויין בצורה מצויינת - בתור פרק עונה 3 שלשם שינוי באמת מתאים לעונה 3, מתבסס על כל מה שראינו עד עכשיו וממשיך להפיק ממנו דברים מוצלחים; וגם בתור פרק של DS9 עם היומרות שלה לסיטואציות אמביוולנטיות וסגירת פרקים שהיא לא בדיוק בהפי אנד. כאן הכל נעשה למופת.הפרק הזה ממשיך קו עלילה שנפתח בפרק Second Chances של TNG, אז באופן בלתי נמנע לחלוטין אני הולך לספיילר את הפרק ההוא (אני לא חושב שהספוילר משמעותי במיוחד מלבד חיסול ההפתעה של תחילת הפרק), ראו הוזהרתם.זה לא מתחיל מבטיח: זה נראה כמו שחזור קומי קצת פחות גרוע של קו העלילה המזוויע של הפרק הקודם. קירה מוצפת בעבודה ומשתגעת וצועקת על באשיר והוא צועק עליה בחזרה ומכריח אותה לקחת חופש (גם ב-TNG ד”ר קראשר התהדרה בכוח שלה להעיף אנשים מהתפקיד עד שיקחו חופש; מה יש לכם, רופאי צי?) ולוקח אותה לקווארקייה בשביל אוכל והימורים ושעשועי הולודק - נשמע באופן חשוד כמו הפרק הקודם! ואז מגיע הקריפ התורן שמנסה להתחיל איתה - רגע, מה? זה קומנדר רייקר מ-TNG! מרשים שהוא מעז להראות את פרצופו פה בהתחשב בכך שהשחקן שלו ביים את הפרק המזעזע הקודם (טוב, לזכותו ייאמר שאני חושב שהבימוי היה בסדר ושזו לא אשמתו שהפרק ההוא היה מזעזע).אז גם רייקר בחופשה והוא קפץ לבקר בתחנה בדרכו אל כוכב התענוגות הסטנדרטי - כבר נשמע מוזר, אבל כצופי DS9 מבחינתנו היא מרכז העולם אז למה שרייקר לא יבוא לשם. לקירה, מצדה, יש התאהבות קלה, וזה מסביר למה היא מציעה פתאום לרייקר לעשות סיור לילי בתחנה (אם לסיסקו זה “עבד”, למה לא?) שמגיע חיש קל אל פלא העולם השמיני - הדיפיינט. או’ברייאן עובד שם ומצליח לחטוף מכה בראש כשהוא קם (כמה מכות בראש הוא כבר חטף? הפסקתי לעקוב), אבל מסתבר שרייקר די מסוכסך איתו על איזה משהו שלא נראה שאו’ברייאן בעצמו מבין, כך שהוא מסתלק חיש קל וקירה נשארת עם רייקר לבד. וכדי להשוויץ בספינה מדליקה אותה, ושניה אחר כך חוטפת פייזר על הלם (+1 לספירת הפייזרים של קירה). רייקר משגר לספינה כמה חברים שלו מהמאקי, מארגן פסאודו מצב חירום כאילו הספינה הולכת להתפוצץ, משכנע את סיסקו שיש מצב חירום ושיתן לו לצאת מהתחנה כדי שהספינה תתפוצץ רחוק ממנה, ואז נמלט עם הספינה ועם קירה כל עוד נפשו בו. ורק אז יש לו זמן להתרווח בכיסא, לצחוק צחוק מרושע ולהסיר את המסכה… כלומר, את הזקן המזוייף… רגע, אפילו זה לא, רק חלק מהזקן מזוייף! (ראו תמונה). אז מי זה? ובכן, אפילו לא התאום המרושע של רייקר אלא רייקר עצמו. אתם מבינים, הבעיה היא שיש שני רייקרים.קפיצה אחורה לעונה 6 המופלאה של TNG. אחד מהדברים שהמשגר של סטאר טראק טוב בו הוא דיונים על בעיית הכפיל הידועה לשמצה, שהולכת בערך ככה: נניח שמציעים לכם סכום כסף לא מבוטל תמורת זה שיהרגו אתכם וחיש קל יבנו אתכם מחדש, עם כל הזכרונות והכל, האם הייתם מסכימים? ונניח עכשיו שלא הורגים אתכם מייד אלא מחכים קצת ונותנים לכם לפגוש את הכפיל שלכם - מה עכשיו? ההתלהבות בתרחיש השני לרוב תהיה פחותה בהרבה. משגרי סטאר טראק הם עניין דומה - על פניו, הם מפרקים את המשתגר לגורמים, ובונים אותו מחדש ביעד מחומרים אחרים. כלומר, הם הורגים את המשתגר ובוראים אותו מחדש. האם הייתם מסכימים לדבר כזה? נאמר שכן, בעולם של סטאר טראק רוב הדמויות מסכימות. אבל מה קורה אם פעם בטעות הכפיל לא מתפרק אלא פשוט נשאר מאחור? Second Chances עשה את זה בדיוק, עם רייקר וכפיל שנתקע על כוכב בודד למשך שמונה שנים, שבהן בינתיים רייקר-שלא-נשאר-מאחור עשה חיים משוגעים וטיפס בדרגות וכדומה, ורייקר-שנשאר-מאחור ממש לא שמח בשמחתו של הכפיל שלו. לא אכנס להמשך פרטי הפרק; בסופו של דבר רייקר הכפיל (שמכונה “תומאס רייקר” על בסיס השם האמצעי של רייקר) נשאר בצי, ועושה רושם שעכשיו הולכים לשנות את זה.אוקיי, בואו נדבר עכשיו על מחדל האבטחה שאיפשר לקצין זוטר להשתלט על ספינת חלל מתקדמת במיוחד. ראשית, ברור שקירה פישלה בגדול (ושאף אחד לא יעשה לה כלום על זה כי כמה לסדרה יש כוח להתעסק עם דין משמעתי עכשיו), אבל בדיוק בשביל זה פרוטוקולים קיימים - כדי למנוע את האפשרות של פאשלות כאלו. השאלה הראשונה היא למה בכלל נותנים לקומנדר וויליאם רייקר להיכנס לספינה הזו למרות שזה בבירור לא עסקו, אבל אלו כבר ענייני פדרציה וצי ואין טעם ממש להיכנס לדיון אליהם. מה שיותר מעניין הוא מה שיטת האבטחה הקלוקלת שאפשרה לתומאס רייקר להיכנס על תקן וויל רייקר.באופן כללי באבטחה אוהבים לדבר על שלושה סוגים של מידע שעליהם מתבססות שיטות האותנטיקציה: Something you know, למשל ססמא; Something you have, למשל מפתח (רגיל, מהסוג שבו משתמשים אלפי שנים) או כרטיס חכם וכדומה; ו-Something you are, כלומר מידע ביומטרי. כניסה לגוגל, למשל, מתבססת על ססמא, כלומר Something you know; אבל גוגל מציעים כבר הרבה זמן לאנשים לעבור לאבטחה דו-שלבית (מאוד מומלץ) שבה נוסף מימד של Something you have: או מחשב ספציפי שגוגל כבר יודעים שהוא בסדר כי התחברת ממנו בהצלחה בעבר בשיטה הדו-שלבית (ואישרת להם לזכור אותו), או קוד שמיוצר על המקום על ידי אפליקציית אותנטיקציה שרצה על הפלאפון שלכם (או קוד שנשלח לפלאפון הזה) - דהיינו, כאן ה”מה שיש לנו” הוא הפלאפון. אותנטיקציה מבוססת מידע ביומטרי? זה נחמד כבונוס, אבל מסוכן מאוד להסתמך רק על זה.ומה קרה כאן? ממש לפני שהם נכנסים לדיפיינט, קירה ורייקר שמים יד על מכשיר זיהוי ואומרים את שמם והארגון שאליו הם משתייכים (המיליציה הבאג’ורית/הצי). כלומר, האותנטיקציה היא ביומטרית לחלוטין. בלי שום Something you know (ההשתייכות היא לא סוד ובטח שלא נחשבת ססמא) או Have. זה כשל אבטחה חמור מאוד, חמור אפילו יותר מהטמטום הזה שבסדרה אנשים אומרים בקול רם את קודי ההזדהות שלהם (נו, טלוויזיה, מה עוד הם יעשו). אם לקומנדר רייקר הייתה ססמא, כל זה היה נמנע… טוב, לא באמת; תומאס היה גונב את הססמא איכשהו והפרק היה ממשיך כרגיל ועם פחות בעיית אמינות מגוחכת לגבי איך קריפטוגרפיה תיראה בעתיד.את כל ההסברים על מי זה תומאס ואיך הוא גנב את הספינה ולמה זה אוי אוי אוי כולנו הולכים למות סיסקו ואודו מספרים לגאל דוקאט, שמסביר להם למה התוצאה הבלתי נמנעת של זה (ואפילו בלי שתומאס יעשה משהו, מספיק שספינה כל כך מתוחכמת תהיה אצל המאקי) תוביל להסלמה שתוביל לפיצוץ שתוביל לחורבן היקום. אבל סיסקו ודוקאט הם באסט באדיז זה לא מכבר (וגם אז, בגלל המאקי) ומצליחים להגיע לאיזו דרך פעולה שאולי תצליח למנוע מלחמה, במזל - סיסקו יצטרף לדוקאט בקרדסיה בציד אחרי הדיפיינט, ומבחינת דוקאט השמדה שלה היא הסיום הבלתי נמנע כאן.מכאן ואילך אפשר לשכוח מ-DS9 ואנחנו בשני מוקדי התרחשות - תומאס מעולל תעלולים על הדיפיינט, וקירה מנסה לעצור אותו; וסיסקו את דוקאט בקרדסיה. ושני המוקדים הללו מוצלחים. יש רגע מטופש בהתחלה שבו קירה נטולת שמירה ומתחילה לפצפץ דברים בתוך הדיפיינט, אבל אחר כך מביאים אותה לגשר הפיקוד והיא עסוקה בעיקר בלהטיף לתומאס. אתם מבינים, תומאס לא סתם רצה את הספינה כדי להתחיל להשמיד דברים. יש לו יעד ברור. יש שמועות על כך שפלג כלשהו בתוך קרדסיה החליט - שלא בידיעת ההנהגה המרכזית - לבנות צי ספינות וכנראה לשלוח אותו להשמיד את המאקי אחת ולתמיד (ואולי עוד דברים?) ותומאס מתקדם הישר לשם (עם עצירות פה ושם כדי לפוצץ בסיסי קרדסים ולשגע אותם). כשקירה שומעת את זה, היא מבינה שתומאס הוא לא באמת טרוריסט, הוא איש חזון, שרוצה להיות גיבור ולהציל את היום. זה אחד הדיאלוגים (למעשה, מונולוג של קירה) הטובים ביותר בסדרה עד כה, לטעמי, שמראה כמה טוב שדחפו דמות כמו קירה לתוך סדרת סטאר טראק:“You’re really not cut out for this, are you? Being a terrorist, I mean. You’re not very good at it.”“Really?”“You’re acting more like a Starfleet officer who’s more interested in intelligence reports and Cardassian politics, thanin actually hurting Cardassians. You have one of the most powerful ships in this Quadrant under your command. Why aren’t you out attacking every Cardassian outpost along the border?”“Because these stakes are far greater than border outposts.”“Not for the Maquis, they’re not because the Maquis are terrorists and the only thing terrorists care about is attacking the enemy.I know– I was a terrorist and if I had had this ship then I would have destroyed Deep Space 9. I would have hitthe Cardassians so hard they would have screamed for peace. But I certainly wouldn’t have gone flying off into the middle of Cardassiaon some wild-goose chase.”“I guess we’re different kinds of terrorists.”“No… you’re trying to be a hero. Terrorists don’t get to be heroes.”בגזרת דוקאט וסיסקו המצב טוב לא פחות. בפרט כשדעתו של דוקאט מוסחת, וסיסקו מנסה לברר למה, ומסתבר שדוקאט חשב (באמת! לא תרגיל!) על הילד בן ה-11 שלו:“I’d promised to take him to the amusement center in Lakarian City. He always wanted to go, but I never had the time. I told him, ‘This year will be different, Mekor. This year I will make the time.’”“I had the same experience with Jake. At that age, they never understand, do they? You just hope that, one day later, they’ll look back and say, ‘Now I understand. Now I know why he did that.’”“When my son looks back on this day, the only thing he’ll remember is that a Federation officer, on a Federation ship invaded his home, and kept his father away from him on his eleventh birthday, and he won’t look back with understanding. He’ll look back with hatred, and that’s sad.”רק בשביל הקטעים הללו הפרק היה שווה את זה.ויתר הזמן? סיסקו עושה לדוקאט בושות כשהוא מוכיח ש(לפחות בעניין הזה) יש לו חושים טקטיים הרבה יותר טובים והוא מצליח כל הזמן לנחש בדיוק מה תומאס מנסה לעשות, איפה הוא יתקוף ואיך אפשר לגלות אותו. יחסית מהר הם מבינים בדיוק לאן מועדות פניו של תומאס - מערכת כוכבים זניחה יחסית שלא אמור להיות בה כלום, אבל איכשהו התמרונים של תומאס הרחיקו ממנה את כל הספינות. אבל כשהם מתכננים לשלוח את הספינות לשם, פתאום מישהי מנסה לעצור אותם.כי אתם מבינים, בחדר הטקטי יש את סיסקו, דוקאט ועוזריהם, אבל יש גם “משגיחה” או “צופה” של ה-Obsidian Order החביב עלינו. וכשהיא שומעת לאן תומאס נוסע היא פתאום הופכת למאוד, מאוד עצבנית. ומנסה למנוע מדוקאט לשלוח לשם ספינות בכל דרך שהיא יכולה - ואין הרבה כאלו; בעיקר ניפוחי חזה ודיבורים על “מסווג” ואיומים שכל ספינה קרדסית שתיכנס לשם תושמד. דוקאט בהלם. אנחנו? קצת פחות.כשתומאס מגיע למערכת הוא חיש קל סורק אותה, ואז פתאום מתחילות לצוץ ספינות קרב קרדסיות שלא אמורות להיות שם. והרבה. ואחרי תומאס רודפות עוד ספינות קרדסיות של דוקאט ושות’. למעשה, נהיה די ברור שתומאס לא יהיה מסוגל לעשות כמעט שום דבר כי מהר מאוד יפוצצו לו את הצורה, גם עם ספינה כמו הדיפיינט, אבל מה בעצם יש לו להפסיד? ואז סיסקו עולה על רעיון גאוני שיאפשר לסיים את העסק יחסית בשלום - מן הסתם, דוקאט רוצה מאוד לראות מה קורה בתוך המערכת הזו - הרבה יותר מאשר חשוב לו להשמיד את הדיפיינט. והמידע כבר נמצא אצל הדיפיינט. אז סיסקו מציע שהספינה תיסוג (הרחק מהספינות של ה-Obsidian Order) אל הספינות של דוקאט, תמסור את המידע, ותחזור הביתה בשלום. דוקאט מסכים (הא! אין כמו ניצול פוליטיקות פנימיות) אבל לא בלי מחיר. לא ייתכן שהדיפיינט תימלט וזהו, מישהו חייב לשלם. סיסקו מסכים לשפוט את המאקי בתוך הפדרציה, אבל דוקאט רוצה את תומאס. וסיסקו…? סיסקו מסכים. הנה לכם עוד דילמה קשה עם פתרון לא מושלם, וחייבים להעריך את סיסקו שהצליח לסובב את זה כל כך. הוא אפילו מצליח לסחוט מדוקאט הבטחה שלא יהיה עונש מוות.כשתומאס שומע את התנאים הוא חשדן והססן, אבל קירה מצליחה לשכנע אותו, והתקרית מסתיימת באופן חלק ועל פי התכנון ובלי בעיות נוספות… או שלא. התסריטאים סידרו לנו לקראת הסוף שני רגעים מביכים. הראשון, תומאס תוקף מינית את קירה (מנשק אותה בלי הסכמה מודעת, אם כי נראה בדיעבד שגם היא הייתה בעד). השני - קירה מבטיח לתומאס שהם יצילו אותו יום אחד ממחנה-עבודות-הפרך שהוא מיועד אליו. רגע, למה הדבר השני מביך?זה נראה כמו פתיחה של קו עלילה מוצלח נוסף! ובכן, כי לא באמת הולכים לחזור אל הסיפור הזה בהמשך - למעשה, יוצרי הסדרה החליטו במפורש לא לגעת בתומאס רייקר שוב (ונתנו לכותבי ספרים מבוססי DS9 להתפרע עם ספקולציות על מה עלה בגורלו). קצת חבל, לטעמי. הוא לא היה הדבר הכי טוב בפרק, אבל אם כל פרק שהיה מתבסס עליו היה מוצלח כמו זה, בהחלט הייתי שמח לראות אותו שוב.",
        "url": "/ds9//S03/E09/Defiant"
      }
      ,
    
      "s03-e10-fascination": {
        "title": "עונה 3 פרק 10 - Fascination",
        "content": "אז אחרי Meridian ביקשתי ש-“אפשר שלא יהיו יותר פרקים כאלו, בבקשה”? אז קיבלתי - למשך פרק אחד, הפרק הקודם (המצויין). הפרק הזה שוב חוזר לטריטוריית מערכות היחסים ומקדיש לה את כל הפרק, וזו כבר נקודת פתיחה לא טובה בכלל. מה שבכל זאת מציל את הפרק מלהיות חנטריש מוחלט הוא ההצלחה שלו לאזן בין שני הקצוות המזעזעים שהיו ב-Meridian - הוא לא רציני כמו שהיה רוב הפרק ההוא, אלא מהווה פארסה אחת גדולה ועם קצב מאוד מהיר; ומצד שני, ההומור שלו לא גולש לביבים המוחלטים של החלק ה”הומוריסטי” של Meridian, למרות שלפעמים הוא מתקרב. בקיצור, זה עוד פרק שבו אני תוהה על מה לעזאזל התסריטאים חשבו לעצמם והאם זה באמת מה שהם רוצים להגיש לנו כל הזמן בתור פרקים הומוריסטיים ומתי הם יודו כבר שהם כתבו את הפרק הזה רק כי הם רוצים לראות את דקס בשמלה, אבל הבימוי (של השחקן של סיסקו) מצליח להציל את הפרק ואפילו לאפשר לו להיות קצת כיף.אנחנו מתחילים עם ספירת מלאי של הצרות הרומנטיות של כולם. החברה של ג’ייק סיסקו זרקה אותו והלכה ללמוד באקדמיה למדעים אי שם. סיסקו פאפא לא יכול להסתיר את החיוך ולעודד את הינוקא לצאת ולמצוא מישהי אחרת כבר עכשיו בערב כשיתחילו חגיגות חג באג’ורי שלא שמענו עליו מעולם עד היום אבל בואו נגיד שהוא דומה לפורים רק בלי תחפושת אלא סתם בגדים מגוחכים. אודו מנסה בצורה גמלונית במיוחד להזמין את קירה לסוג של אולי כאילו משהו בערך כמו דייט בחגיגות, וקירה כמובן שלא מבינה מה הוא באמת רוצה ואומרת לה לחפש אותו כשהאקשן יתחיל, היא תהיה עם ודק ברייל הבויפרנד שלה. או’ברייאן דווקא אמור לשמוח כי קייקו חוזרת לביקור אחרי חודשיים בבאג’ור שבהן כל מה שהיה לו לעשות הוא לשחק דמוי-טניס עם באשיר, אבל כשקייקו מגיעה היא מחוסלת לחלוטין מעייפות, והילדה מקיאה, כי מישהי נתנה לה יותר מדי סוכריות. מי? אוי לא. לוקסנה טרוי. זה הולך להיות פרק לוקסנה טרוי. אני כבר מרחם על אודו.אני לא הוגן כאן כלפי לוקסנה, הפרק היחיד איתה עד כה (The Forsaken) היה לא רע בכלל, בין היתר בזכותה. אבל כבר מ-TNG האפיון המרכזי של הדמות הוא של הנודניקית הבלתי אפשרית הזו שבכל פעם שהיא מגיעה יש צרות, אז למה לקלקל?רשמית טרוי על התחנה בתור שגרירה וחג פורים ובלה בלה בלה. מעשית? אודו אודו אודו. היא שמעה על התגלית החביבה על כך שהוא מצא את הבית שלו ואוי ואבוי איזה מקום לא נעים זה, ובאה להציע לו “a sympathetic ear, a shoulder to cry on… a lap to melt in?”. אודו כמובן נבוך למוות. וככה זה יהיה איתם כל הפרק - אודו מסתובב ממקום למקום ומנסה לעשות דברים, וטרוי מרוחה עליו. זה משעשע, אבל זו בדיחה שממצה את עצמה מהר בכל פעם. מכיוון שאנחנו בפרק אנסמבל ולא רואים יותר מדי מאף דמות, החלק הזה של הפרק עובד לא רע.לפני שמתחילות החגיגות, אנחנו מקבלים עוד הצצה אל שני הזוגות שלנו. קירה והודק שלה מאוהבים נורא ומשעממים כרגיל; הדבר המעניין היחיד הוא שנראה שברייל מקנא קצת בדקס שמארגנת עם קירה את החגיגות ובכלל הן כאלו חברות טובות והכל. בגזרת קייקו ואו’ברייאן הסצינה מוצלחת הרבה יותר - לקייקו אין כוח לכלום, ואו’ברייאן מנסה לעזור ורק מעצבן אותה עוד יותר, והם נראים כמו זוג נשוי נורמלי טיפוסי. חלק מהפואנטה של או’ברייאן הוא להיות “האדם הרגיל”, וזה עובד טוב.ואז החגיגות מתחילות, ופתאום אנחנו רואים שגם ברייל וגם ג’ייק סיסקו תופסים את הראש בכאב לרגע - משהו שטרוי עשתה קודם במעלית וכבר אז גרם לי לתחושת “אוי לא, למה הם מגלים לנו מראש שמשהו הולך להשתבש כאן?” אבל בעצם, בלי שנדע שמשהו ישתבש, הפרק יהיה משעמם מדי. אבל מה בדיוק משתבש? משהו מאוד מוזר - ג’ייק סיסקו מתאושש תוך שניה מכאב הראש, מתחיל לחייך כמו מטומטם, רץ אל קירה כדי להתייעץ איתה איך מתחילים עם נשים מבוגרות, וכשהיא מנסה לחקור מי ברת המזל הוא אומר לה ““I love you, Nerys. Want to go out with me?”. כבר אמרתי שאני מחבב את ג’ייק סיסקו למרות שהוא אמור להיות הילד המעצבן? ודווקא בגלל רגעים מטופשים שכאלו.קירה בהלם.חשבתם שזה היה גרוע? חכו עד שתראו איך ברייל מתחיל עם דקס ואפילו שולח ידיים וגורם לה לברוח!. מה לעזאזל? נו טוב, זה לפחות מזמין רגע קסום אחד, שבו אודו וטרוי, אחרי סשן ריקודים סוער (ראו תמונה), פוגשים את דקס, אודו שואל אותה אם היא נהנית, היא עונה ב”לא”, ואודו עונה באיזה המהום וגלגול עיניים נפלאים כמו שרק השחקן שלו יכול. שניה אחר כך דקס תופסת את הראש בכאב. אוי ווי, גם היא?חשבתם שזה היה גרוע? חכו עד שתראו איך או’ברייאן וקייקו רבים על שטויות בזמן שהם אמורים ליהנות מרגע נוסטלגי במקום הקבוע שלהם בקווארקייה. איזה שטויות? נו, באופן לא ממש מפתיע המשלחת של קייקו תצטרך עוד חודשיים מעבר לארבעת החודשים הנוספים שהיו בתכנון, ואו’ברייאן מתחיל להיות רכושני וגועלי, וקייקו מתחילה להתעצבן ואמרה שסבאאר הזהיר אותה, ואו’ברייאן זועם על מי זה לעזאזל סבאאר… נו, אתם מבינים. מריבה נורמלית של זוג נורמלי שנגמרת בזה שאו’ברייאן מגרש את קייקו לחזור אל באג’ור והצמחים שלה והסבאאר שלה. עד כה או’ברייאן וקייקו הם הזוג הנורמלי היחיד בפרק.בינתיים, ג’ייק סיסקו מספר לפאפא על כל התוכניות הזדוניות שלו בנוגע לקירה והוא זורח כאילו שתה בקבוק של פליקס פליציס. או’ברייאן לעומת זאת במעמקי הייאוש והולך לקווארק לשתות שיקוי מסוג קצת שונה. קווארק אמנם מנסה פה ושם לשחק אותה הברמן הקשוב, אבל נראה לי שזה הפרק הראשון שבו זה ממש מצליח לו. כמובן שהוא מבין מייד מה הבעיה, אבל מייד אחר כך הוא פוצח בנאום שבו הוא מאשים את או’ברייאן בהכל: למה הוא בכלל נתן לה לצאת לבאג’ור? מה הקטע הזה של בני אדם, שהם נותנים לנשים לצאת החוצה, לעבוד, ללבוש בגדים? ואחר כך עוד להתפלא שהנישואים מתפרקים? אצל הפרנגים בעלים ונשים אף פעם לא מתווכחים ואין גירושים! (צחוק צחוק, אבל בכמה דיונים אמיתיים הייתם שבהם מישהו הביא סטטיסטיקות גירושים נמוכות כהוכחה ל”הצלחה” של חברה מסויימת?). באופן מוצלח למדי, הפרק לא מסגיר בשום צורה אם קווארק נותן את הנאום הזה כי הוא מאמין בו, או כי הוא יודע שזה מה שיקפיץ את או’ברייאן לעשות ההפך; אני משער שאצל קווארק זה סוג של גם וגם. מכל מקום, אנחנו זוכים לנאום התנצלות של או’ברייאן מול דלת סגורה, עד רמת ה”הגשתי את התפטרותי וניסע לאן שתרצי”. ומכיוון שהם זוג נורמלי, קייקו לא פותחת את הדלת בסערה אלא אומרת שהיא צריכה זמן לחשוב.בגזרת סיסקו פאפא העניינים מסתבכים כשדקס מספרת לו על איך שבלייל ניסה למזמז אותה - ומייד אחר כך נמרחת על סיסקו (והפרצופים שסיסקו עושה! כרגיל, השחקן זורח באמת רק כשהדמות עושה שטויות). הוא חושב בהתחלה שמדובר על בדיחה הזויה במיוחד בסגנון קורזון, אבל כשזה לא נפסק הוא כבר קורא לבאשיר. תודה לאל! סוף סוף מישהו מבין שמשהו משובש הולך פה. אבל באשיר לא מצליח למצוא שום דבר משובש. כמה דקות אחר כך באשיר מתלווה אל אודו וטרוי כשקירה האומללה מגיעה להתלונן שברייל נטש אותה לטובת דקס וג’ייק סיסקו רודף אחריה. זה כבר הופך את באשיר לחשדן והוא חוזר עם קירה למרפאה - אבל לא לפני ששניהם תופסים את הראש. אוי. אוי. זה לא טוב. תגידו לי שזה לא הולך לאן שאני חושב, בהתחשב בכך ששניהם ממשיכים אל המרפאה. אוי, זה כן. ואנחנו נאלצים לצפות!הפארסה מגיעה לשיא במסיבה אצל סיסקו, שאליה מגיעים כל המופרעים מהפרק כשהם מרוחים אחד על השני או שונאים אחד את השני. השיא הוא כשברייל הקנאי מנסה להרביץ לסיסקו (ונכשל באופן מחפיר), ואז דקס מעיפה אותו לרצפה בבוקסים (ולמען האמת, כיף לראות בחורה כאילו-שברירית למראה מחטיפה בוקסים במקום כל מני התחכמויות; כאן כוריאוגרפיית המכות הדלה של הסדרה היא דווקא יתרון ולא חסרון). וקייקו או’ברייאן מגיעה בשמלה שאו’ברייאן אוהב והיא שונאת כך שאנחנו שמחים לראות שהם השלימו, ואז פתאום קווארק שמחלק פודינגים לכולם תופס את הראש ומסתער על קייקו וכמעט חוטף, אבל סיסקו מפריד את כולם כי סוף סוף נפל לו האסימון. והאמת, גם לי הוא נפל רק בשלב הזה.המקור לכל הצרות - ובאמת שהייתי צריך לראות את זה בא - הוא כמובן טרוי. יש לה סוג של קדחת (שפוגעת רק ב”בטהזדים מבוגרים יותר” ולכן היא לא נבדקה גם אחרי הופעת הסימפטומים) שגורמת לה, בכל כאב ראש, לעשות איזה ממבו-ג’מבו בטהזדי של הקרנת התחושות שלה - במקרה הנוכחי, תאווה לא מרוסנת - והקורבנות המסכנים מפנים את התאווה ספציפית כלפי מישהו שיש להם תשוקה חבויה בלתי מודעת אליו - ממבו ג’מבו מוחלט, כמובן, אבל בלי זה הפרק לא היה עובד אז למי אכפת. סוף דבר - הטיפול בקדחת פשוט, הכל חוזר אל מקומו בשלום, ואומרים לנו במפורש שאו’ברייאן לא הושפע, כאילו שהיינו צריכים לשמוע את זה.בצפייה חוזרת קל לראות שבכל פעם שבה אחת הדמויות שמשתגעות תופסת את הראש, זה מגיע רגע אחרי שטרוי תופסת את הראש (ואת תפיסת הראש הראשונה של טרוי ראינו במפורש הרי, בלי הסחות דעת). אני לא שמתי לב לזה. נחמד מאוד! השעשוע הזה הוא אחת הסיבות שבגללן למרות שהפרק הוא בוודאי לא פרק טוב במיוחד, אני עדיין חושב שהוא היה נחמד ולא נורא ברמה המזעזעת שהיה לו פוטנציאל כביר להיות.",
        "url": "/ds9//S03/E10/Fascination"
      }
      ,
    
      "s03-e11-past-tense-part-i": {
        "title": "עונה 3 פרק 11 - Past Tense, Part I",
        "content": "קצת קשה לשפוט את הפרק הזה בפני עצמו, כי הוא מרגיש כולו כמו אקספוזיציה (ארוכה מדי) לאקשן שיגיע בפרק הבא. אבל אם הוא מציג את הרקע, אפשר לשפוט את הרקע. ואת השיפוט שלי אפשר לצמצמם לכדי שתי מילים: נסיון יפה. כלומר - אני מעריך את מה שהם מנסים לעשות כאן, ואני מעריך את הביצוע, אבל אני חושב שזה פשוט לא יכול לעבוד טוב ושזה יוצא קצת מגוחך. ואני לא חושב שהפרק הבא הולך לשנות את זה.אבל בואו נתחיל בכל זאת מתיאור העלילה עד שנוכל להתחיל לשפוך את הביקורת עליה. העלילה די דלה, כי זה פרק אקספוזיציה, כך שזה יהיה מהיר יחסית. כל החבר’ה למעט קווארק וג’ייק נוסעים לכדור הארץ בשביל סימפוזיום רביע גאמא בלה בלה בלה (ושוב, אם סיסקו וקירה לא בתחנה, מי מנהל אותה?!). אנחנו בקושי מספיקים לקבל שיחת טלפון כאילו קומית מקווארק, וכבר הצרות מתחילות כשאו’ברייאן משגר לסן פרנסיסקו את סיסקו, באשיר ודקס, והם מגיעים לסן פרנסיסקו, אבל בגלל ממבו ג’מבו משגר זו סן פרנסיסקו של ה-30/8/2024 (היי! עצובים שעבר ה-21/10/2015 וכבר אין תאריך להתכונן לחגיגות שלו? הנה לכם אחד!). רק רוצה לציין ששוב או’ברייאן מתגלה בתור טכנאי המשגרים הגרוע ביותר אי פעם.ותנו לי לספר לכם, סן פרנסיסקו של 2024 זו לא מציאה! ראשית, יש פילטר אפור על הכל. שנית, אם אתה כושי או סתם כהה עור כמו באשיר ואתה מעולף ברחוב, אתה מוצא את עצמך מתעורר כששני חבר’ה במדים מכוונים אלייך רובים ולוקחים אותך אל גטו ההומלסים הקרוב, מה שמכונה בשיחדש “Sanctuary District”. תודה לאל שבימינו זה לא יכול לקרות! כאילו, מה כבר קורה בארה”ב לכושי שנראה חשוד כשהוא פוגש כמה חמומי מוח עם נשק?מה עם דקס? אה, אל תדאגו לה, היא בחורה לבנה יפה וצעירה. תסמכו על זה שהיא תהיה מעולפת שני מטרים מסיסקו ובאשיר ואיזה מולטי מיליונר ימצא אותה ויקח אותה תחת חסותו. קורה כל יום! אל תגידו שהמסר המחודד לא מכה בכם כבר בשלב הזה עם פטיש 5 קילו.עכשיו, אנחנו פה בשביל הגטאות-להומלסים. ספציפית הם בסן פרנסיסקו, אבל יש כאלו בכל רחבי ארה”ב. זה לא רעיון מופרך, כמובן, ובאופן משעשע למדי, בזמן צילומי הפרק, ראש עיריית לוס אנג’לס הציע לעשות בדיוק משהו כזה. הבעיה היא שהפרק מנסה להשתמש בזה בתור נקודת שפל בהיסטוריה האנושית. כשסיסקו רואה את התאריך הוא מספר לבאשיר שבימים הקרובים עומדת לפרוץ מרד בגטו, והשומרים יילקחו כבני ערובה, והממשלה תפרוץ פנימה בעקבות שמועות על רצח בני הערובה והרבה אנשים הולכים להיהרג, וכשישקע האבק יתברר שמישהו מיושבי הגטו בשם גבריאל בל הגן על בני הערובה שיצאו מהעניין בלי פגע, ובסופו של דבר נהרג במהלך המהומות בשל כך. הדבר הזה אמור להוביל לשינוי תפיסה בארה”ב שיוביל לעולם טוב יותר, או משהו. עד כמה “משהו”? ובכן, אני אספיילר כבר עכשיו שבמהלך הפרק סיסקו ובאשיר מצליחים לחסל בטעות את גבריאל בל הזה, והתוצאה היא מחיקה מוחלטת של הפדרציה ואולי של המין האנושי כולו.חברים, טוב שלא הגזמתם.אני לגמרי בעד פרקי “בואו נבין מאיזה ביב שופכין האנושות הייתה צריכה לחלץ את עצמה כדי להגיע לאוטופיה הסוכרזיתית שבה היא נמצאת כרגע”. אני גם לגמרי בעד פרק ביקורת חברתית. אבל הרקע הזה לא יכול לעבוד. גטאות להומלסים זה דבר רע, והתנאים בגטו שסיסקו ובאשיר נתקלים בהם בפרק הם רעים, אבל מה לדעתכם קורה כרגע בעולם, במקומות קצת פחות נוחים מארה”ב? באפריקה? בסין? בצפון קוריאה? ואיפה זה ואיפה הזוועות האמיתיות שהמין האנושי מגיע אליהן לפעמים? הרי בשביל להיות משכנעים עם גישת ביב השופכין אנחנו צריכים לקבל מלחמת עולם שלישית עם זוועות שיגמדו את השואה. צר לי, אני פשוט לא יכול לקנות את כל הרקע הזה בתור נקודה מכריעה בהיסטוריה האנושית כפי שמנסים להציג אותו. וזאת מבלי להיכנס בכלל לדיונים על איך עובדת ההיסטוריה והאם אירוע נקודתי שכזה אכן יכול לחולל שינוי וכדומה.הבעיה פה היא שהפרק מנסה לרקוד על שתי חתונות. מצד אחד, אין שום סיכוי לעשות פרק מלחמת עולם שלישית ולהראות זוועות נגד האנושות וכדומה - אני לא חושב שיש להם סיכוי להצליח להעביר פרק כזה. כמו כן, כל מסר חברתי שהם רוצים להעביר יתפספס לגמרי בפרק מסוג זה, בעוד שבפרק הנוכחי המסר מן הסתם רלוונטי הרבה יותר כי הסיטואציה קרובה הרבה יותר למציאות שלנו; מצד שני, אם כבר הסכמנו שאתם חייבים להתמקד באירוע קטן, אז הוא צריך להיות קטן. אי אפשר להפוך אותו לאירוע המכריע בתולדות האנושות. חבל לי מאוד שהפרק הלך לכיוון הזה, כי הוא לא ממש הכרחי וה”מתח” שהוא מנסה ליצור בכך שההיסטוריה שוכתבה והמין האנושי נחרב הוא מלאכותי לגמרי, הרי ברור לנו שבסוף הכל יחזור למקומו בשלום.טוב, חזרה לעלילה. יש לנו שלושה מוקדים. בדיפיינט או’ברייאן ושות’ מנסים להבין מה קרה. מה שאומר המון טכנובאבל. בקיצור, קרתה אנומליה בלה בלה בלה חלקיקים מקוטבים טמפורלית בלה בלה בלה הם מבינים שהחבר’ה חזרו לעבר אבל לא יודעים בדיוק מתי, והם מסוגלים לחזור בעצמם לעבר כדי לנסות ולהחזיר אותם אבל יהיה מספר נסיונות מוגבל, והופס מה הולך כאן הפדרציה נעלמה אוי אוי אוי אנחנו בצרות. זה כל מה שקורה בגזרה הזו הפרק. בפרק הבא יהיה צורך להקדיש להם כמה דקות בתור משלחת החילוץ, אבל אני בספק אם נתעסק איתם יותר מדי גם אז.בגזרת דקס גם לא קורה יותר מדי. אנחנו איתה כדי לקבל ניגוד כלשהו לגזרת סיסקו ובאשיר, ולכן היא מוצאת את עצמה במשרד המפואר של השוגר דדי החדש (ועם כמה דקות באינטרנט מצליחה לייצר לעצמה יש מאין זהות, סחטיין דקס) ובמסיבה שלו, וזה נראה יותר מדי תפור על פי סטריאוטיפים בנאליים יחסית של עשירים מנותקים אם אין לחם שיאכלו עוגות סטייל. אף אחד שם לא רע, והשוגר דדי דווקא מצטייר בתור איש טוב בסך הכל, כך שגם קו העלילה הזה לא מעניין יותר מדי ובסוף הפרק כל מה שקורה הוא שדקס מבינה סוף סוף שסיסקו ובאשיר נמצאים בגטו. אבל לכו תמצאו אותם שם (תהיתם איך דקס מסבירה את הכתמים שלה? נו, קעקועים מגניבים. איזה כיף זה שכל החייזרים נראים כמעט כמו בני אדם).רוב הפרק הוא “עלילות סיסקו ובאשיר בגטו”. ראשית אנחנו רואים את שרשרת החיול, שכוללת בעיקר המתנה בתור ומילוי טפסים ופגישה עם פקידת השמה מקצועית - נשמע מוכר למישהו? ואחר כך הם מסתובבים בגטו ומחפשים מקום לישון ואנשים מגרשים אותם ורבים איתם ומאיימים עליהם בסכין. אוכל דווקא יש, אבל צריך לחכות לו שעות בתור.המוטיב החוזר כאן הוא אדישות: הגטאות הוקמו כי אנשים לא רוצים הומלסים מול העיניים. וההנהלה של הגטאות אדישה לבעיות שיש שם (בעיקר מצוקת דיור, אם להאמין להם), והפקידים אדישים וכמעט ואין עבודה וכן הלאה. שוב, זה יכול לעבוד כביקורת חברתית (מאוד חד צדדית, כמובן) אבל זה לא עובד בתור נקודת שפל של המין האנושי.העתיד, אגב, נראה די דומה לשלנו, חוץ מכך שהם לא שמעו על מסכי פלזמה והם ממש אוהבים יותר מדי מחשבים שמדברים אליהם (אבל זו רעה חולה כללית של הצגת מחשבים בטלוויזיה, פשוט כי לצופים יותר קל לשמוע מאשר לקרוא ממסך מחשב שמוצג על מסך הטלוויזיה).בסופו של דבר יש אקשן, כמעט בטעות. סיסקו ובאשיר לא טיפשים, וגם אם היו, מסתבר שיש הנחיות של סטרפליט לגבי מה לעשות אם אתה מוצא את עצמך בעבר - להיזהר ולא לשנות שום דבר חשוב! אבל מתישהו כנופיה שכבר פגשה אותם קודם פוגשת אותם שוב ומתחילה מכות, והמנהיג - מישהו מעצבן עם כובע קאובוי - שולף סכין, ומישהו בא לעזור לסיסקו ובאשיר ומוצא את עצמו נדקר למוות, וכמובן שזה גבריאל בל המדובר (איך סיסקו יודע? כי כתוב על תלוש המזון שלו שהכנופיה ניסתה לגנוב).אני מן הסתם מפעיל את יכולות הסספונד שלי ברמה המקסימלית פה. איפה שהוא עמוק בפנים אני מקווה שעוד נגלה שכל החזרה הזו לעבר היא לא מקרה הוא תאונה אלא יד מכוונת, כי שום דבר אחר לא מסביר איך סיסקו ובאשיר הגיעו בול לנקודה קריטית כל כך לעתיד האנושות, ואז הצליחו לברחש את הדבר היחיד שאסור לברחש. אבל אני מניח שלא נגלה שום דבר כזה; לא נורא. זו לא הבעיה האמיתית עם הפרק, וכולנו כבר התרגלנו לסספנד משהו מאוד דומה שקורה בסרט מאוד מאוד מאוד מאוד פופולרי על מסע בזמן.ואיך הפרק נגמר? תנו ניחוש אחד. הרי ברור איך הוא אמור להיגמר, והוא אכן נגמר כך - המהומות מתחילות פתאום, די במפתיע, כשההומלסים מתחילים לתקוף שומרים ולחטוף להם את הנשק. סיסקו עושה “החוטף נשק מחוטף נשק פטור” (אגב, זוכרים איך באשיר ניצל מהומה כדי לחטוף נשק ב-Crossover?) ומוצא את עצמו מכוון נשק אל מי שנראה כמו מנהיג המהומה - הקאובוי הדוקר מקודם, שהספיק להשתלט בעצמו על רובה ועל שלל בני ערובה. אלוהים אדירים, ממתי נותנים לשומרים בסיטואציה שכזו רובים? רובים צריכים להיות אצל מי שנמצאים על החומות, לא אצל מי שמסתובבים בתוך האוכלוסיה, בדיוק מסיבה כזו אם לא מסיבות אחרות. לרגע קיוויתי שסיסקו יפצפץ את המנהיג, אבל הוא כנראה מבין שהוא התערב בינתיים מספיק בהיסטוריה ועדיף לו לשחק את התפקיד בשקט, ולכן הוא משתף פעולה עם הקאובוי ומסתפק בכך שהוא מזדהה בתור “בל. גבריאל בל”. איזה מתח! איזה מתח! האם סיסקו ייהרג בפרק הבא כדי להציל את עתיד האנושות? האם עתיד האנושות יינצל גם בלי זה? האם הפרק יצליח להציל את עצמו ולחמוק משלל הבעיות שתיארתי כאן? הישארו עמנו!",
        "url": "/ds9//S03/E11/Past_Tense_Part_I"
      }
      ,
    
      "s03-e12-past-tense-part-ii": {
        "title": "עונה 3 פרק 12 - Past Tense, Part II",
        "content": "באופן לא מפתיע במיוחד, החלק השני מתנהל בדיוק כפי שהיה צפוי שיתנהל. זה מאכזב קצת, כי קיוויתי להפתעות, אבל זה לא מפתיע. זה עדיין פרק טוב, ברמת הביצוע שלו, אבל זו לא שעתה הגדולה של הסדרה, ובאופן מאכזב יותר, זה בכלל לא פרק מדע בדיוני בשום צורה ששווה לדבר עליה. זה פשוט פרק “משבר בני ערובה” שתראו בכל סדרת משטרה נפוצה, עם הטוויסט שהגיבור צריך לשחק תפקיד מסויים - אבל התפקיד הזה גם ככה תואם כמעט לחלוטין את מה שהגיבור היה עושה ממילא, אז איך זה מעניין?בפרק הקודם היו לנו שלושה מוקדים - סיסקו את באשיר, דקס, ומשלחת החילוץ של הדיפיינט. אמרתי קודם שקרוב לודאי שבפרק הזה התפקיד של משלחת החילוץ יהיה מינורי, וצדקתי, אז בואו נתחיל מלטפל בה. אין למשלחת שום דבר לעשות בפרק חוץ מאשר להגיע לנקודת הזמן הנכונה, אבל אפילו זה נעשה בצורה גרועה, וכאן אני ממש מעוצבן על התסריטאים שפספסו הזדמנות לעשות משהו מעניין. הבעיה של או’ברייאן וקירה היא לדעת לאן לחזור. בגלל ממבו ג’מבו יש 10 נקודות זמן אפשריות, ואין להם מספיק חלקיקי-זמן-חלל-בלה-בלה-מקוטבים כדי להגיע לכולן. אז מה הם עושים? מנחשים. ואנחנו רואים שתי קפיצות שלהם לעבר. באחת (1930) לא קורה שום דבר חוץ מרפרנס עלום לפרק של TOS (שלא זיהיתי, כמובן). בשניה יש סצינה קומית ב-1967 וזה גרוע כמו שזה נשמע. בסופו של דבר הם מגיעים לזמן הנכון במזל, כי באותה מידה הם יכלו לבחור תקופות אחרות ולהישאר בלי חלקיקי ממבו ג’מבו ואז היה אפשר להגיד שלום לסיסקו ושות’. בכל מקרה אין למשלחת החילוץ שום השפעה על הפרק - אחרי שהם מגיעים לזמן הנכון ומתקשרים עם דקס הם פשוט צריכים לשבת ולחכות שהעבר יתקן את עצמו.אז מה כן יכלו לעשות? את האופן שבו הם מגלים לאן צריך להגיע אפשר היה לעשות בשתי דרכים מעניינות לטעמי: הדרך הנכונה והדרך המגניבה. הדרך הנכונה היא שאו’ברייאן וקירה היו מנסים לגלות מה נשאר מכדור הארץ, מחפשים ספרי היסטוריה ששרדו, ומנסים להבין מתי ההיסטוריה התפצלה. הם לא עושים את זה, לא מנסים את זה ואפילו לא מדברים על האפשרות. הדרך המגניבה היא, כמובן, חיפוש בינארי. להתחיל מהתאריך האמצעי מבין המועמדים ולבדוק אם נראה שהעולם שונה מהצפוי או לא. אם כן, לחפש מבין התאריכים המוקדמים יותר באותו אופן, ואחרת לחפש מבין המאוחרים יותר באותו אופן. בצורה הזו יידרשו לכל היותר 4 נסיונות, בהינתן שבאמת אפשר לזהות אם העולם השתנה או לא. הדבר הזה דווקא נרמז בפרק, כשהחבר’ה חוזרים מ-2048 מזועזעים מאיך שהכל השתנה ואומרים שאין טעם לבדוק תאריכים מאוחרים יותר; אבל להציג חיפוש בינארי של ממש (או שהם יחשבו על זה מלכתחילה - או’ברייאן, לעזאזל, אתה אמור להיות מהנדס!) - כמובן שלא. מאכזב. בפיוצ’רמה היו עושים את זה.ומה קורה בגזרת סיסקו? היעדים של סיסקו פשוטים - לשמור שבני הערובה לא ייהרגו ולוודא שהמתקוממים כן יהרגו מוות מזעזע כשכוחות הביטחון יפרצו, דהיינו למנוע פתרון בדרכי שלום לעניין. הבעיה העיקרית שלו היא הטמבל עם כובע הקאובוי שמנהל את העניינים. אז יש קצת צעקות אבל מהר מאוד הם מתחילים לשתף פעולה. אחד השומרים מנסה לשחק אותה גיבור וסיסקו צריך לתקל אותו. שום דבר מיוחד שלא ראינו כבר בסדרות אחרות.מהר מאוד סיסקו מגייס לשורותיו מישהו בשם ווב, שהתיידד איתם בפרק הקודם. ווב הוא האנטיתזה השפויה של הקאובוי, ושלושתם הופכים למנהיגים הכאילו רשמיים של המהומה. ווב וסיסקו מורידים את הקאובוי מהתוכנית המקורית שלו לבקש חנינה-כסף-טיסה תמורת בני הערובה (זה מסוג הדברים שקורים רק בעולם האמיתי, לא בטלווייזיה) ותחת זאת לדרוש כל מני מטרות אבסטרקטיות של ביטול הגטאות וכדומה. כשווב מנסה לשאת נאום נרגש לאומה דרך האינטרנט, המשטרה מנתקת אותם. באסה.בשלב הזה כבר נראה לי ברור מה הולך לקרות פה - ווב הולך להחליף את סיסקו בתור פני המהפכה, ולגמור בתור הקורבן (כמובן שגם הקאובוי אבוד, אבל מי סופר אותו). כלומר, עכשיו כבר ברור לי מה יהיה הפתרון של הבעיה הפתוחה היחידה. מכאן ואילך אין ממש מתח בפרק, ואנחנו מקבלים כל מני קטעי שיחות. כמו שיחה מגוחכת של סיסקו עם הקאובוי על הפגת לחצים, ושיחה הרבה יותר טוב של באשיר עם הפקידה שקיבלה אותם בפרק הקודם (ועכשיו סובלת מבעיה רפואית שבאשיר מטפל בה). הפקידה אמורה לייצג את אדישות הממסד, ועושה את זה היטב, עם תיאור של פעם אחת שבה היא חרגה מהחוקים בשביל מישהי שהייתה בצרות, חטפה על הראש בגלל זה ומעכשיו פשוט מנסה לחזור הביתה בשלום כל יום. מכיוון שכבר הסכמנו שהפרק לא משכנע בתור “גורל ההיסטוריה בסכנה! אהההה!!!!” ולא עובד בשום צורה בתור מדע בדיוני, נשארו רק קטעים כמו זה כדי להעביר את המסר החברתי. זה ישיר וזה לא הכי טוב בעולם וזה ממש לא מציג את ההיבטים החשובים יותר של הבעיה (כלומר, למה ממש לא קל לפתור בעיות כאלו במציאות וסתם ניטרול של האדישות לא עוזר), אבל זה לא רע.עוד סצינה טובה היא כשהשומר המעצבן מההתחלה מנסה שוב לברוח, הקאובוי רוצה לחסל אותו, סיסקו מאיים ברובה על הקאובוי, ווב מתערב ועוצר את הכל, ואז סיסקו צורח את נשמתו על השומר. כתמיד, השחקן של סיסקו הוא קצת מאובן בדיאלוגים רגילים, אבל כשהוא צריך להפגין רגשות מוקצנים הוא מעולה. ואני אפילו קונה את זה שהוא מצליח לדחוף קצת אכפתיות לשומר, שעד כה בפרק הזה ובקודם היה מנייק רציני.מתישהו גם הבן של ווב (שבאשיר טיפל בו בפרק הקודם) מגיע לבקר ויש לנו רגעים מרגשים של ווב איתו. מה שאומר לנו בודאות שהלך על ווב. כלומר, הכל מתנהל לפי התוכנית. אבל אנחנו עדיין רק בשני-שליש פרק, והפרק מושך זמן. בחלק מהמקרים בצורה טובה, כמו שיחה כמעט קז’ואלית של סיסקו ושות’ עם בני הערובה שמזכירה לנו שכולם בני אדם ובלה בלה בלה; ובחלק מהמקרים בצורה ממש גרועה כמו עם דקס. דקס מצליחה לעולל תעלולים ולהיכנס לגטו דרך הביוב ומהר מאוד מוצאת את עצמה מותקפת ומאבדת את ה-Combadge שלה ומובלת אל סיסקו ושות’, ואז היא פשוט חוזרת כלעומת שבאה כי היא מסוגלת להועיל יותר בחוץ - בגרסה המקורית של הסיפור אנשי הגטו הצליחו להתחבר לאינטרנט ולספר את סיפוריהם המרגשים, אבל סיסקו ושות’ לא מצליחים להתחבר לאינטרנט, אז דקס יוצאת החוצה ומשכנעת את השוגר דדי שלה לעזור (השוגר דדי מתלבט, כי זו עבירה על החוק, ובסוף מחליט לעשות את הדבר הנכון; לא ראינו את זה בא!). כל זה לא כל כך גרוע לכשעצמו, אבל זה נמתח. רואים עד כמה הם מתחו את זה כדי למשוך זמן. השיא הוא בסצינה שבה דקס ובאשיר הולכים לחפש את מי שגנב לדקס את ה-Combadge, רואים שהוא מטורלל בראש ומאמין בחייזרים, ואז דקס אומרת שהיא חייזר והוא פשוט נותן לה את זה. זה סתמי פינת “אתם בוודאי חושבים שזה היה אמור להיות קומי אבל אוי כמה שזה לא”. בהתחשב בכך שגם הפרק הראשון משך זמן, אני תוהה אם לא יכלו לעשות את כל זה יותר טוב בתור פרק של חלק אחד.ומה קורה בסוף? נו, מה שהיה אמור לקרות. אנחנו רואים איך קצינת המשטרה שמנהלת את המשבר מנסה למנוע פריצה בכוח, אבל “המושל” מכריח אותה (העברת האשמה לאיזה גורם עלום שלא נראה בפרק). וכשסיסקו רואה שהפריצה באופק הוא מעביר את בני הערובה לחדר בטוח יחד עם באשיר. ואז מגיעה הפריצה והשוטרים יורים חיש קל בקאובוי ויורים חיש קל בווב שמשום מה שלף אקדח. ואז הם יורים בסיסקו שמנסה להגן על השומר המעצבן ששוב נדחף. רגע, מה? יורים בסיסקו? כמובן, סיסקו נפצע קל בלבד ויכול להמשיך להתהלך אחרי טיפול זריז של באשיר. ווב מת, יחד עם עוד המון אנשים, כמו שההיסטוריה דורשת. השומר שסיסקו הציל שינה את עורו לנוכח הטבח וכמה שסיסקו היה טוב אליו, והפך להיות טוב לב והוא מאפשר לבאשיר וסיסקו לברוח ויטמין את כרטיסי הזיהוי שלהם על גופות. מה שאומר שרשמית, גבריאל בל מת. מה שאומר שכל מה שחשבתי שיעשו עם ווב לא קרה. ה”פתרון” הוא שהיה לסיסקו מזל והכדור לא הרג אותו ושומר אחד מחבב אותו מספיק כדי להטמין את הכרטיס שלו על גופה; ווב לא הופך להיות הפנים החדשות של המהומות וההיסטוריה לא משתנה אפילו בפסיק.תוסיפו לכך את המזל שהיה לקירה ואו’ברייאן, ויוצא שכל הפרק הזה הוא מזל אחד גדול (אחרי מזל נאחס גדול בהתחלה שיצר את כל מהומת הזמן הזו מלכתחילה). הדברים היחידים פה שלא היו מזל הם הנסיונות העיקשים של סיסקו להגן על בני הערובה לפני הפריצה, והתחכומים של דקס. מילא, אם הייתה כאן אמירה על השרירותיות של המשהו, אבל אין לזה שום התייחסות בפרק. זה פשוט נראה כמו חוטי עלילה שחוברו ונסגרו בצורה גסה מאוד.כאמור, אין לי יותר מדי תלונות לפרק. הוא לא היה משעמם, הוא היה עשוי טוב והוא כלל רגעי סיסקו מצויינים וגם רגעי באשיר ודקס בסדר. אבל מסיבה זו או אחרת חשבתי שאני הולך לראות כאן פרקים “גדולים”, וזה ממש לא מה שראיתי. הסדרה מסוגלת ליותר, הרבה יותר. כפי שאמרתי על הפרק הקודם - נסיון יפה.",
        "url": "/ds9//S03/E12/Past_Tense_Part_II"
      }
      ,
    
      "s03-e13-life-support": {
        "title": "עונה 3 פרק 13 - Life Support",
        "content": "אם הפרק הקודם היה קלישאה נטולת מד”ב של סדרות משטרה, הפרק הנוכחי הוא קלישאה נטולת מד”ב של סדרות בתי חולים. ושוב, התוצאה יוצאת סבירה בתור קלישאה שכזו, אבל זה אומר מעט מאוד. המומנטום היפה שהסדרה צברה בשליש הראשון של העונה התפוגג לגמרי, כך נראה.הפרק מתחיל עם ג’ייק סיסקו צועד לתומו כשפתאום ידידה שלו מופיעה ומזמינה אותו לדייט. וזה ללא ספק הרגע המד”בי ביותר בפרק. מייד אחר כך או’ברייאן ואודו ובאשיר רצים בתחנה כמו משוגעים וברור שמשהו מאוד רע קרה ואנחנו הולכים לקבל את עלילות ג’ייק בתור סיפור משנה קומי להפגת האווירה. ומה קרה? במעבורת באג’ורית התפוצץ המה-שמו. על המעבורת היו שני אח”מים - קאי ווין, מי שפעם קראתי לה טורקמדה והיום מנהיגה את הבאג’ורים; וודק ברייל (הא! סוף סוף לא טעיתי בשם!), החבר של קירה ומי שהיה אמור להנהיג את הבאג’ורים אם רק דברים היו מתנהלים טוב יותר. ומבחינת ברייל נראה שהוא הולך מדחי אל דחי, כי את עיקר הפיצוץ הוא חטף. ותאמינו לי, זה לא נראה טוב. אנחנו מקבלים סצינת חדר מיון עם באשיר, ודי ברור שהמצב על הפנים. אנחנו זוכים אפילו לקלישאת ה”Shock a flatline” שתמיד כדאי להזכיר שהיא שגויה לחלוטין מבחינה רפואית (השוק מיועד “לאתחל” לב עם הפרעת קצב; הוא חסר כל השפעה על לב שבכלל לא מתפקד, והטיפול הוא באמצעות CPR). לא הרבה השתנה ברפואת מצב חירום בעתיד, מה?בינתיים ווין מסבירה לסיסקו מה הולך כאן, וזה עניין די גדול למעשה - ברייל הצליח לארגן שיחות שלום עם הקרדסים, ברמה של תשלום פיצויים, התנצלויות פומביות והחלפת שגרירים. מה האינטרס של הקרדסים כאן, אין לי מושג; ייתכן שברייל הוא באמת דיפלומט מצויין. די בבירור גם ווין לא ממש מבינה שום דבר בכל זה והיא נסמכת עליו. וזה מאוד חבל, כי באשיר מבשר לקירה שברייל התפגר.האמת, זה די מתבקש. בבירור הסדרה לא יודעת מה לעשות עם ברייל יותר, עכשיו משהוא כבר לא מועמד להיות קאי, ומערכת היחסים שלו עם קירה משעממת את כולם, ואפילו כדמות קומית ב-Fascination הוא היה גרוע. אפשר היה לקוות שהוא יהפוך לרלוונטי שוב באיזה קו עלילה של מלחמת אזרחים פנים באג’ורית או משהו, אבל עם הדומיניון והכל אני בספק אם הסדרה תטרח ללכת לכיוונים הללו. אז לחסל אותו זה צעד סביר. אבל בשלב כל כך מוקדם בפרק? מה הרווחנו פה?או שלא. בתחילת הנתיחה שלאחר המוות פתאום באשיר מגלה שברייל הוא רק Mostly dead, עושה הוקוס פוקוס סטייל פרנקנשטיין, והופס - ברייל קם לתחיה. ווין מתמוגגת וממהרת לזמן את הנציג הקרדסי לשיחות השלום לתחנה. באשיר לא מרוצה מזה כי ברייל צריך כמה שבועות כדי להתאושש. וקירה ברקיע השביעי.מכיוון שלכולם כל כך טוב, בואו נאמלל קצת את ג’ייק סיסקו. בשביל הדייט שלו הוא צריך להבריז לנוג, החבר הפרנגי שלו. הבעיה היא שבמקום להבריז לו הוא מנסה לבטל, ומוצא את עצמו נדרש לארגן דאבל דייט. תנו לי לנחש - זה לא ייגמר טוב. זה שנוג מצטט “Money is money, but women are better” בתור Rule of Acquisition אישי שלו - זה כבר אמור להדאיג.חזרה אל ברייל - הוא באמצע ויכוח סוער עם ווין על כך שכדי לאפשר לתהליך השלום לגדול צריך לחכות קצת ולא לדבר עדיין על חלוקת ירושלים… סליחה, על החזרת ה-Orbs הגזולים של הבאג’ורים. אנחנו לא מספיקים ליהנות יותר מדי מהפסאודו דיוני שיחות שלום, כי באשיר בא עם בשורות רעות - מסתבר שיש מחיר לקימה לתחיה, ויש אצל ברייל איזו שהיא בעיית שקר כלשהו. הפתרון של באשיר - להקפיא את ברייל עד שידעו איך לפתור את הבעיה, מה שעשוי לקחת גם שנים, וכמובן שלנטרל את ברייל מהשיחות (ובלי ברייל אין שיחות). יש רק פתרון אחר אחד - לתת לברייל תרופה שקר כלשהי שתיתן לו כמה ימים, אבל עלולה להרוג אותו כתוצאה מכך. תנחשו מה ברייל בוחר.וזה בעצם חורץ את גורל הפרק, שעדיין לא עבר חצי ממנו - אנחנו כבר יודעים בדיוק איך זה יתקדם מכאן ולאן זה יגיע. כפי שאמרתי, זו קלישאת סדרת בית חולים מההתחלה ועד הסוף. התעלול של באשיר ש”הקים לתחיה” את ברייל עוד היה עשוי להיות מעניין, אבל הוא לא היה חשוב אלא רק הסיטואציה שהוא הביא אותנו אליה - החולה שבוחר ביודעין לסרב לטיפול שינטרל אותו בזמן הקצר אבל אולי יציל אותו בטווח הארוך, כי יש משהו חשוב שהוא חייב לעשות עכשיו כרגע מייד ואין זמן, למרות שזה כנראה יהרוג אותו. וזה תמיד הורג אותו.עכשיו גם ברור למה ברייל דווקא - כי קו העלילה הזה לא יכל לעבוד עם סתם דמות אקראית שהפרק היה נבנה סביבה. זה לא יהיה מעניין. רק כשזו דמות שאנחנו כבר מכירים הקלישאה עוד יכולה לעבוד כי יהיה אכפת לנו מהדמות. אפילו אם היא כזה צנון. האם זה עובד? ובכן, קצת. לא יותר מדי.מה שכן עדיין קצת מעניין הוא שיחות השלום עם הקרדסים, כי מה לעזאזל הקרדסים רוצים. אנחנו רוצים מו”מ לדוגמה בין ווין והקרדסי, בהשגחת סיסקו, והקרדסי אוכל אותה בלי מלח ודורש דברים חשודים כמו “להחזיר את כל הציוד והרכוש הקרדסי על באג’ור” (בטח בסוף יתברר שכל באג’ור היא רכוש קרדסי). ווין מתלוננת בפני סיסקו שהיא נועדה “להוביל את הבאג’ורים לעידן חדש” ואין לה כוח לכל החרא הדיפלומטי הזה; כלומר, היא גרועה הרבה פחות מאשר חשבנו שהיא תהיה. פעם חשבנו שהיא ממש הרוע בהתגלמותו, אבל היא סתם פוליטיקאית קטנה וכושלת.מה שעוד מעניין הוא מה יעולל נוג בדאבל דייט. אם לרגע עוד הייתה לנו תקווה שהחברות שלו עם ג’ייק תכין אותו לסיטואציה כזו (מה גם שבעבר הרחוק, ב-The Storyteller, כשנוג התאהב במישהי הוא היה כזה חמוד) הרי שבדייט עצמו נראה שהוא תלמיד שקדן של הפילוסופיה שקווארק הטיף לאו’ברייאן ב-Fascination לפי אישה צריכה להיות יפה ולשתוק. והוא אומר את זה. וזה עוד החלק הפחות גרוע של הדייט. זו סצינה מביכה מאוד עבור ג’ייק, אבל אותי היא שעשעה למדי וקצת עצוב לי על נוג שבבירור לא מבין מה הוא עושה. היו לנו יותר מדי אתנחתאות קומיות על רקע רומנטי לאחרונה, עם הזוועה ב-Meridian והשעמום ב-Fascination; זו כנראה הסצינה הכי טובה מהז’אנר (ועכשיו, אפשר להפסיק עם זה סוף סוף? בבקשה?). הסוף הצפוי - הבחורות נמלטות על נפשן, וג’ייק ונוג רבים ריב גדול.בגזרת ברייל הכל מתקדם לפי התכנון - התרופה מתחילה להרוג אותו, הוא מסרב להפסיק את הטיפול, ובאשיר מתחיל להתעצבן. הוא הולך אל קאי ווין ומנסה לשכנע אותה להוריד את ברייל מהסיפור - לומר לו שלא צריך אותו יותר. ווין כמובן מתחמקת, ובאשיר לא טיפש וחושף בדיוק את מה שמניע אותה - יותר מאשר חשוב לה שהשיחות יצליחו, חשוב לה כעת שאם הן ייכשלו יהיה לה שעיר לעזאזל. ואם הן יצליחו? ברייל כבר לא יהיה שם ליהנות מהקרדיט. אחרי שהוא גם מוסיף ואומר לה שהיא פחדנית, היא שולפת איום שכבר נשלף כלפי קירה בעבר - שהיא לא תשכח את זה. האם מתישהו יהיו שיניים לכל האיומים הללו? נחיה ונראה.זו הייתה שעתו הגדולה של באשיר בפרק, אבל מכאן הקלישאה ממשיכה באין מפריע. בשלב מסויים המוח של ברייל מתחיל לקרוס, ובאשיר מחליף חלקים ממנו במוח מלאכותי. התוצאה היא שברייל מתחיל להתנהג בצורה פחות אנושית מאשר דאטה, וכבר ברור לגמרי בשלב הזה שהוא אבוד. השיחות מושלמות לבסוף בהצלחה, ברייל קורס לגמרי, וקירה עוד מבקשת להחליף את כל המוח שלו במוח מלאכותי. באשיר מסרב, בטענה שזה יחסל את השריד האחרון של אנושיות שיש עדיין בברייל. וכך, במשפט מחץ אחד לקראת סוף הפרק, נמנע כל סיכוי לגלישה מתחומי הקלישאה אל עבר סיטואציה מד”בית מעניינת. באשיר כבר החליף לברייל כמה איברים קודם באיברים מלאכותיים; בקצב הזה היינו עשויים לקבל כאן את הספינה של תזאוס וזה היה יכול להיות מעניין למדי. הפרק בחר לנקוט עמדה חד משמעית בעניין הזה עם דיבורי הניצוץ האנושי ובלה בלה בלה - ועל זה אני אומר, בוז! אתם קוראים לווין פחדנית? אתם פחדנים, לא להתעסק בנושא המד”בי שממש קופץ כאן וצועק שידברו עליו. במקום זה אנחנו מקבלים שמאלץ של קירה מדברת עם ברייל חסר ההכרה והגוסס בתור סוף הפרק.אה, ומה עם ג’ייק ונוג? בסצינה די יפה, פאפא סיסקו משכנע את ג’ייק להתפייס עם נוג ומודה בכך שהוא טעה בשעתו כשהוא התנגד לחברות שלהם (נראה שסיסקו סוף סוף למד משהו על פרנגים ועל עוד דברים). בעוד סצינה קומית, ג’ייק מסדר לעצמו ולנוג מעצר על ידי אודו כדי שיוכל ללבן עם נוג את העניינים. הם מלבנים, ונוג מרגיע את ג’ייק שהיה יכול להיות גרוע יותר והוא לפחות לא ביקש מהבחורה שתלעס את הבשר שלו כדי לרכך אותו. אוקיי, זה היה TMI, וכנראה השפיע עלי רגשית יותר מכל מה שקרה בחלק הרציני של הפרק.בפינת הקוריוז המשעשע, הפרק הזה זיכה את היוצרים באימייל זועם מקבוצה שכינתה את עצמה “The Friends of Vedek Bareil” והתקשתה להשלים עם חיסול הדמות האהובה שלהם. טיהי. Oh, my sweet summer children, אני מקווה שאתם אוהבים את מה שקרה בטלוויזיה בעשרים השנים האחרונות.",
        "url": "/ds9//S03/E13/Life_Support"
      }
      ,
    
      "s03-e14-heart-of-stone": {
        "title": "עונה 3 פרק 14 - Heart of Stone",
        "content": "סוף סוף פרק טוב, אחרי רצף של פרקים לא משהו. והפרק טוב בצורה טובה - עושה שימוש נכון בדמויות ובקווי העלילה שכבר קיימים, ואפילו פותח פתח לקו עלילה חדש שיכול להיות מעניין מאוד. והכי חשוב - עונה טוב לתלונה ישנה שלי.אנחנו מתחילים עם מה שכבר הפך לקלישאה של הסדרה - זוג מוזר כלשהו של דמויות DS9 נמצא בחללית ונוסע/חוזר מאיזו משימה לא חשובה ומסתבך בצרות. הפעם אלו קירה ואודו. ואודו ברוגז עם קירה כי כשהם היו במשימה הזמינו אותם לארוחת ערב אצל השגריר וקירה סירבה עבור שניהם בלי לשאול אותו. לא משנה שקירה יודעת שהוא יסרב כי הוא לא אוכל ושונא מפגשים חברתיים - אודו נעלב שלא שאלו אותו. וזה מיועד להזכיר לנו בצורה עדינה שלאודו יש קראש פסיכי על קירה (שכבר כמעט נאמר במפורש ב-The Collaborator ונרמז שוב בכמה פרקים נוספים), כי הרי זה הדבר היחיד שיסביר למה הוא שמישהו כמו אודו ייעלב מדבר כזה.כמקובל בקלישאה, אחרי השיחה הפותחת מתחילה איזו צרה גנרית - הפעם זו ספינת מאקי שמעוללת מהומות, וכמקובל בקלישאה הם רודפים אחריה ונוחתים על איזה ירח ויוצאים לחפש את המאקי הנמלט בתוך מערה. מתי הם כבר ילמדו שדברים כאלו הם מסוכנים?בינתיים ב-DS9 פותחים את קו העלילה ההומוריסטי של הפרק. נוג (ילד פרנגי! ופרנגים הם מצחיקים! הפוגה קומית! חה חה חה! כמו בפרק הקודם שבו נוג היה ממש מביך עם בחורות!) בא לבקר את סיסקו וזורק לו על השולחן כמות נאה של מתנה מהסוג שבדרך כלל נותנים לפוליטיקאים מתחת לשולחן. סיסקו קצת המום ולא מבין מה הוא עשה שמגיע לו השוחד הזה, ונוג מסביר שהוא עבר אתמול את טקס המעבר הפרנגי ועכשיו הוא בוגר. ובוגרים צריכים לשמש כשוליות אצל מישהו, והוא בחר בסיסקו. הוא רוצה להיות בסטרפליט! פרנגי בסטרפליט! הפרנגי הראשון בסטרפליט! בזינגה! ההבעה על הפרצוף של סיסקו - Priceless!אה, רגע, הוא רציני? לזכותו של סיסקו ייאמר שהוא לא מתגלגל מצחוק וזורק אותו מהמשרד אלא מנסה להסביר לו שזה לא יילך. כדי להיות בסטרפליט נוג צריך להיות בוגר האקדמיה. בשביל בכלל לקחת את מבחני הכניסה לאקדמיה הוא צריך - בגלל שהפרנגים לא שייכים לפדרציה - לקבל מכתב המלצה מקצין בכיר ו… אוי רגע, סיסקו מבין לאן זה הולך. סיסקו מבטיח לנוג שהוא “יחשוב על זה” תוך שהוא מקפיד לדחוף את השוחד הרחק הרחק ממנו.זו הייתה סצינה מבדרת למדי (השחקנים של נוג וסיסקו עושים עבודה נפלאה בפרק הזה) אבל כבר עכשיו מתחיל להתגנב לנו החשד שזה רציני, וזו לא סתם הפוגה קומית. מאוד מסקרן לראות לאן ילכו עם זה בהמשך הפרק.בינתיים קירה ואודו מסתבכים בדרך הרגילה - במערות יש הפרעות שקר כלשהו אז אי אפשר לסרוק כלום ואין משגר ואין תקשורת, ויש רעידות אדמה ואקשן. כמובן, הדבר הכי נבון לעשות בסיטואציה כזו הוא להתפצל. ואז אודו מקבל קריאה לעזרה מקירה, ומוצא אותה עם רגל תקועה באיזה קריסטל. והקריסטל גדל לאיטו סביב קירה וכשיורים בו בפייזר (כי כמובן, זה מה שקירה יודעת לעשות הכי טוב) הוא פשוט גדל יותר מהר. וזה אמור להיות מטריד, אבל כרגע אני יותר מוטרד מקירה, שמתנהגת בצורה קצת מוזרה ועליזה יותר מהרגיל. הסברים אפשריים לזה: או שהשחקנית פתאום הפכה לממש (אבל ממש) גרועה, וזה לא סביר; או שהקריסטל הזה עושה יותר נזק מסתם להיות דבוק לרגל ולגדול; או שזו לא קירה. כהנחת עבודה אני הולך בינתיים על האפשרות השניה, אבל פתוח להצעות. מכל מקום, כשהם רואים שהקריסטל הזה לא זז לשום מקום ואין תקשורת עם הספינה שלהם, אודו יוצא חזרה אליה כדי לנסות ולעשות תעלולים משם.בינתיים בקווארקייה, נוג ורום מתקנים רפליקטור שקווארק הצליח להרוס, וקווארק נוזף ברום. זוכרים איך פעם רום היה נוכל ערמומי שניסה לרצוח את קווארק (ב-The Nagus)? לא זוכרים? נראה שגם הסדרה הדחיקה. רום נמצא פה על תקן ההוא שקווארק מדכא עד עפר, ברמת “אם משהו השתבש בפאב, זה באשמתך - יש סעיף בחוזה שאומר את זה”. וכאילו שזה לא מספיק בשביל נוג, גם ג’ייק סיסקו מגיע ומנסה לצחוק מהבדיחה של “הא הא נוג רוצה ללכת לאקדמיה” עד שהוא מבין שזו לא בדיחה. רק חבל שהוא אמר לפאפא קודם שזו כן. נוג לא נראה מרוצה בכלל.חזרה אל אודו שמנסה לעולל תעלולי משגר וכדומה ונכשל בגדול. הוא משגר קריאה לעזרה אל DS9 אבל היא תגיע רק עוד יומיים ויהיה מאוחר מדי. רואים שזו לא לגמרי הטריטוריה הטבעית שלו ואני מוכן לספוג את הטכנובאבל בשביל זה. הוא חוזר ובדיוק מפספס את האקשן - יש יריות פייזר וקירה מספרת לו שהמאקי בא, ירה וברח. וגם היא פספסה. והקריסטל ממשיך לגדול. לחץ לחץ לחץ!ב-DS9 יש לנו מופת של שיחת חולין חולפת למטרות מילוי הפרק - סיסקו ובאשיר מדברים על העברה של אחד מהקצינים הזוטרים (החייזרים) לתפקיד אחר כי הוא בהריון - בלשונו של באשיר, Budding. ומדברים על מסיבת המתנות הקרבה ובאה. הקלילות שבה מדברים על הריון של מישהו שמתייחסים אליו בלשון זכר היא בדיוק דומה לשימוש טוב ברקע המד”בי של הסדרה גם לשטיקים קטנים. מייד אחר כך נוג מתקל את סיסקו וממשיך להציק לו על ההמלצה.סיסקו סוף סוף נשבר ומחליט ללכת לקראת נוג, ויש לו רעיון טוב - הוא מבקש מדקס לארגן לנוג ספירת מלאי של מחסן שקרכלשהו שבדיוק כבר עשו לו ספירת מלאי. ויש בו ציוד יקר ערך. ושנוג יעשה את זה לבד. השיחה של סיסקו ודקס מוצלחת, כי רואים איך שניהם מרגישים קודם כל תגובה גזענית, אבל מנסים לרסן אותה. דקס המופתעת מסייגת את עצמה בכך שכן, בטח, יהיה מעניין לראות פרנגי בסטרפליט. אבל נוג? הו לא, לא נוג! כשעוברים מהכללי אל הפרטי, פתאום אף פרנגי לא יהיה מספיק טוב (וזה מדקס, שמשחקת פוקר חופשי עם הפרנגים). סיסקו אפילו יותר ישיר - הוא כמעט מצפה לכך שנוג, כמו פרנגי טוב, ינצל את ההזדמנות לרווח מהיר ויגנוב משהו כחלק מספירת המלאי. אז הוא נותן לנוג את ההזדמנות הזו, ובכך מכריח את עצמו להתמודד עם הסטריאוטיפ הזה, שיעבור טלטלה אם נוג לא יעשה שום דבר רע.חזרה לאודו וקירה. אודו מתוסכל מכך שהוא לא מבין מה זה הקריסטל הזה והטריקורדר שלו לא עובד ואיך יוצאים מזה. אני באופן ספונטני חושב “נו, מה הבעיה? תמיד מנפצים דברים כאלו בעזרת גלי קול בתדירות הנכונה”. דקה אחר כך - אודו מציע לנפץ את הקריסטל עם גלי קול בתדירות הנכונה. משעשע מאוד. אודו לא רואה סדרות מד”ב טיפשיות והוא לא קצין מדע, אז מאיפה הידע הזה? הדברים שאפשר ללמוד מדיווחים על פעילות קרימינלית ברחבי הגלקסיה…בגזרת נוג הכל מתפתח כצפוי. במקום להתייאש מכך שבמקום לצאת לטיולים ברחבי הגלקסיה נותנים לו משימת אפסנאות ומזהירים אותו שככה זה סטרפליט, ובמקום להתנהג כמו פרנגי טוב ולבזוז הכל, נוג מבצע את המשימה שקיבל, ועושה אותה מאוד טוב, עד שאין לסיסקו ודקס ברירה אלא להתרשם. אבל זה עדיין לא מפייס אותם. הבעיה הבסיסית נשארת - נוג הוא פרנגי. מה פרנגי רוצה בכלל מסטרפליט? ושוב, אין כאן משהו מעבר לגזענות. הם קציני סטרפליט. הם יודעים שסטרפליט זה משהו לא רע בכלל, לפחות בחלק הזה של הגלקסיה. הם פשוט לא יכולים להשלים עם הרעיון הזה של פרנגי שיצטרף, ומחפשים את המניעים הנסתרים.בגזרת אודו וקירה, המצב הולך ומחמיר, וקירה הופכת למבועתת ועל סף דמעות. וזה כואב, כי יש כאן משחק מוגזם להחריד של השחקנית ואני לא מבין מה הולך פה. אפילו בתור “קירה שמשהו השפיע לה על מרכז הרגשות במוח” זה לא משכנע. זה פשוט נראה כמו משחק גרוע, והשחקנית בדרך כלל בסדר גמור, אז מה? גם אודו בלחץ, אבל ממשיך לנסות לשמור על אופטימיות, לספר סיפורים על או’ברייאן (או’ברייאן המסכן, יותר מאשר הוא מופיע בפרקים העונה, אחרים מדברים עליו) ולנסות לעודד אותה עם קלישאות של ספרי בלשים. כל אלו הם כשלונות גמורים, אבל נחמד לראות את הצד שמנסה להיות אנושי של אודו. שניה לפני שהוא עושה גימיק החלפת צורה כדי להגן על קירה ממפולת סלעים.ככל שהמצב מחמיר, כך הסיטואציה הופכת לסנטימנטלית ודביקה יותר ויותר (ראו תמונה) והשיחה לאישית יותר ויותר, כשאודו מספר לקירה מהיכן מגיע שמו (מילה קרדסית ל”כלום”, כפי שהתייחסו אליו כשהוא עוד היה משהו לא ברור במעבדה של ד”ר מורה) ואיך עכשיו כשאנשי DS9 אומרים לו את השם, הוא מרגיש שמתכוונים אליו. וזה יפה, אבל שמאלצי; אני די כועס על הפרק שמייצר כזו סיטואציה. ואז זה מחמיר - קירה דורשת מאודו להסתלק לפני שהמערות קורסות ולפני שהקריסטל סוגר עליה. הוא מסרב. והיא מתעקשת. והוא מסרב. והיא צועקת ובוכה והוא ממשיך לסרב והיא תובעת לדעת למה עד שבסוף הוא נשבר ואומר לה שהוא אוהב אותה.השחקן של אודו מספיק טוב כדי שהסצינה הזו לא תהיה שמאלץ גדול יותר מההכרחי, ואנחנו מקבלים את אחד מרגעי אודו הטובים ביותר בסדרה עד כה. אבל אז קירה אומרת שגם היא אוהבת אותו.מההההההההההההההההה.לא, אתם לא רציניים. בחייכם. ירדתם מהפסים?זה גם בדיוק המבט שאודו נותן בקירה.מייד אחר כך אנחנו קופצים חזרה אל נוג וסיסקו. סיסקו מזמן את נוג אליו, רק כדי לומר לו שהוא מסרב לבקשה שלו, ועוד בצורה גועלית של “אין לך את זה”. נוג מתעקש, וסיסקו הופך לגועלי יותר ויותר ובסוף פשוט תופס אותו ומנער אותו וצועק עליו שלכל הרוחות אתה פרנגי מה אתה רוצה מסטרפליט.מה שקורה עכשיו הוא אמנם קלישאה, אבל זה לא מונע ממנו להיות שעתו הגדולה של נוג בסדרה, הסצינה הטובה ביותר שמערבת פרנגים עד כה בסדרה, ובאופן כללי אחד הדברים הכי טובים עד כה בסדרה (ציטוט, אבל הביצוע היה עוד יותר טוב):“Why are you doing this?”“Because l don’t want to end up like my father.”“Your father.”“That’s right. My father. He’s been chasing profit his whole life, and what has it gotten him? Nothing. And you know why? Because he doesn’t have the lobes. And neither do l.”“And ‘‘A Ferengi without profit…”“…is no Ferengi at all.”“The 18th Rule of Acquisition.”“My father is a mechanical genius. He could have been chief engineer of a starship if he’d had the opportunity. But he went into business, like a good Ferengi. The only thing is, he’s not a good Ferengi - not when it comes to acquiring profit. Now all he has to live for is the slim chance that someday, somehow, he might be able to take over my uncle’s bar. l’m not going to make the same mistake. l want to do something with my life, something worthwhile.”סיסקו כמובן משתכנע. חשבתם שלא? יאיי נוג, בהצלחה! סוף סוף, אחרי שנים של ווסלי קראשר, יש מישהו שיהיה לנו ממש משמח לראות אותו מצליח באקדמיה!אויש, נו, אחרי הרגע הנפלא הזה צריך לחזור לשמאלץ של אודו וקירה? זה בלתי… אה, רגע, משהו מוזר קורה. במקום להיות עם קירה ברגעיה האחרונים אודו מחטט בקיר ובודק את סימני הפייזר שבו, תוך שהוא מתעלם מהמשך השמאלץ שקירה פולטת ומחייך לעצמו. הא, זה אודו שאנחנו מכירים! והוא מצביע על כך שסימוני הפייזר לא מסתדרים עם הסיפור שקירה סיפרה. זה ניטפוק, כמובן, אבל זה מספיק לאודו בשביל לדעת שמשהו פה לא בסדר. זה, והעובדה שקירה אמרה שהיא אוהבת אותו. זה הרגע הגדול של אודו בפרק - לא כשהוא מתוודה בפני קירה שהוא אוהב אותה, אלא כשהוא נאלץ לגייס את יכולות החוקר שלו כדי להגיד לה שהיא מבלפת ושהוא יודע שקירה לא אוהבת אותו. וכבר ברור לו בשלב הזה שזו לא קירה. וזה מעצבן אותו. כמה מעצבן? עד כדי כך שלראשונה בסדרה הוא לוקח נשק ומאיים על מישהו.ומי ה”מישהו”? טוב, יש רק הסבר אפשרי אחת ואנחנו רואים אותו מייד - משנת הצורה החביבה שהייתה המנטורית של אודו בתחילת העונה, ומאז משמשת על תקן האנטגוניסטית הראשית בסדרה. אודו אמנם חשף אותה, אבל במידת מה הנצחון הוא שלה - משימת הריגול שלה הצליחה והיא יודעת עכשיו בדיוק מה גורם לאודו לתקתק ולדבוק בצד של ה-Solids. היא רק נכשלה בלגרום לו לחשוב שקירה מתה, כדי להעלים את גורם המשיכה המרכזי שלו אליהם.כמה אודו מעוצבן? כשהוא דורש לשמוע איפה קירה ומשנת הצורה מהססת ומזכירה לו שאף משנה צורה לא פגע באחר אף פעם, הוא מבהיר לה שתמיד יש פעם ראשונה. אין מה לדאוג - קירה האמיתית שומרה היטב אי שם בצד ואודו מחלץ אותה והם בורחים בשלום. לקירה האמיתית, כמובן, אין מושג מכל מה שהלך פה.זה הציל, מן הסתם, גם את כבוד הפרק וגם את כבוד השחקנית של קירה - המשחק הגרוע והמוגזם שייך למשנת הצורה, ולתפיסה השגויה שלה את קירה ואת בני האדם באופן כללי; אני רק מתפלא על אודו שלא חשד מספיק עוד קודם. גם השמאלץ בא כתוצאה של מזימה מאורגנת היטב - כל הסיטואציה הייתה מבויימת. אני מרוצה. מאוד מרוצה. הפרק הזה היה בנוי למופת, בשני קווי העלילה שלו.ואנחנו מסיימים עם קצת שמאלץ אמיתי. קווארק מסרב בתוקף לאפשר לנוג לצאת לאקדמיה, אבל רום מתערב, סוף סוף, מתנגד לקווארק ואומר לנוג שזה יהיה כבוד עבורו שבנו יהיה בסטרפליט. הו, זה עשה לי חם בבטן! אני אוהב שמאלץ פרנגים!",
        "url": "/ds9//S03/E14/Heart_of_Stone"
      }
      ,
    
      "s03-e15-destiny": {
        "title": "עונה 3 פרק 15 - Destiny",
        "content": "פרק נחמד, שלא לוקח את עצמו יותר מדי ברצינות ולכן אפשר ליהנות מהסיטואציה שהוא מציג גם בלי להתרגז יותר מדי על איך שהיא מסתיימת. ויש על מה להתרגז, חכו חכו.יש לנו בפרק שילוב של שלושה קווי עלילה נחמדים מפרקים קודמים - חור התולעת ומה שמעבר לו, הקרדסים וספציפית ברית השלום החדשה שלהם עם הבאג’ורים, והמעמד של סיסקו בתור סוג של משיח באג’ורי - מעמד שהוא לא בדיוק מתלהב ממנו. איך הכל מתקשר? DS9 החליטו שבא להם לשים משדר ברביע גאמה, עם המטרה הנועזת לשדר דרך חור התולעת - דהיינו, שאפשר יהיה לתקשר באופן ישיר בין רביע גאמה והעולם התרבותי. זה בבירור משהו חשוב ביותר, ועוד התגרות של DS9 בדומיניון (ומה, הדומיניון לא מסתכל מה קורה מחוץ לחור התולעת? הוא לא יתרגז על דבר כזה? אתם רציניים?). משדר כזה הוא לא רעיון חדש שלהם, אבל הם פשוט לא הצליחו לבנות משהו שעובד. העזרה מגיעה מכיוון לא צפוי - הקרדסים משתפים פעולה ושולחים לתחנה שתי מדעניות שיעזרו בהתקנה. יאיי! פרק “שוברים את מסך הברזל”! עם הבונוס שאף אחד לא הולך להתנהג כמו רוסי שיכור מביך כי העימות פדרציה-קרדסים אמנם מזכיר מאוד את המלחמה הקרה אבל הקרדסים הם לא בדיוק רוסיה, בטח לא ברמת הסטריאוטיפים הדפקטיביים. מי שהכי מתרגש מהשלום המיוחל שהמדעניות מסמלות הוא בכלל קווארק, שכן כפי שדקס אומרת לו והוא עונה:“And as the 34th Rule of Acquisition states: ‘Peace is good for business’ ““That’s the 35th Rule.”“Oh, you’re right. Whats the 34th?”“ ‘War is good for business.’ It’s easy to get them confused.”אם הכל כל כך טוב, מה רע? נו, הבאג’ורים הנודניקים. פתאום מגיע אל סיסקו איזה ודק ממורמר ומתחיל לקשקש על נבואה שמופיעה בכתבי הקודש ונוגעת למה שהולך לקרות. ונוזף בקירה שלא מכירה את הנבואה הזו וממש מביך אותה. ומה הנבואה אומרת?“When the river wakes, stirred once more to Janir’s side, three vipers will return to their nest in the sky. When the vipers try to peer through the temple gates, a sword of stars will appear in the heavens. The temple will burn, and its gates shall be cast open.”נו, זה ברור לחלוטין, לא? הפרשנות היא כזו: השטות עם הנהר היא משהו שעשו עכשיו על באג’ור - החזירו איזה סכר לפעילות. ה-Vipers הם הקרדסים - לא חשוב שיש רק שתיים! יהיו שלושה, אני אומר לכם! - והקן בשמיים הוא DS9, והמקדש הוא חור התולעת, וכנראה שהכל הולך להיחרב בצורה מזעזעת. סיסקו לא מתרשם. והאמת היא שגם רוב הבאג’ורים לא - הודק הזה הוא בדעת מיעוט. והוא בכלל לא ודק יותר, בעטו אותו כי הוא חתרני מדי. בקיצור, לא נראה שהולכים לקחת את זה יותר מדי ברצינות.בינתיים המדעניות מגיעות. המבוגרת יותר מאוד נחמדה וחייכנית ומהר מאוד שוברים את הקרח של הנאומים הדיפלומטיים ומתחילים סמול טוק איתה. הצעירה באה לעבוד ולא לכייף ומייד מתחילה לריב עם או’ברייאן ואיך שהוא הרס את התחנה עם השינויים והשפצורים שלו וזה שיש מערכת גיבוי וזה שיש מערכת גיבוי למערכת הגיבוי כי מי לעזאזל עושה דברים כאלו? הא, אין כמו יריבות של אנשים טכניים. וכמובן, אחרי ישיבת העבודה הראשונה המבוגרת נזכרת להודיע לסיסקו שעוד קולגה שלהן אמורה להגיע. אהההההה! קירה בהלם! הנבואה מתחילה להתגשם!סיסקו מדבר עם אודו על הודק המתנבא, ואודו כרגיל קולע ישר לנקודה. הוא מסכים שהאג’נדה של הודק כנראה מערפלת את השיפוט שלו, אבל מאשים את סיסקו בכך שהאג’נדה שלו עושה את אותו הדבר. איזו אג’נדה? סיסקו עצמו קצת נשמע מופתע לשמוע את אודו מסביר לו שהוא מנסה להימנע ככל האפשר מתואר ה-Emissary שלו. גם אם זה אומר לבחור (במכוון? בתת-מודע?) להתעלם מכל הממבו-ג’מבו הדתי הבאג’ורי. זה מערער את סיסקו יותר מכל מה שקירה יכולה לומר. ומה עם קירה? עוד שיחה עם הודק מערערת גם אותה. בקיצור, שני הקצינים האחראים והרציונליים הולכים להתייחס מאוד ברצינות לפרשנות לא מקובלת של נבואה מאוד מעורפלת כי ככה. נותר רק לתהות כמה ביקורתי יהיה הפרק כלפי זה.המדעניות מבלות בקווארקייה יחד עם דקס ואו’ברייאן וכולן משוחחות על הא ועל דא וגם הצעירה נפתחת קצת יותר, ואז פתאום מגיעה הקולגה החמוצה שלהן והורסת את כל האווירה. מהרגע הראשון ברור שמשהו פה לא בסדר ושקרוב לודאי שהקולגה היא סוג של מרגלת או מפקחת עליהן. ולמקרה שזה לא ברור, הפרק צועק את זה בשתי דרכים שונות. הראשונה די נפלאה: קווארק מביא לקרדסיות מטעמים קרדסיים. שתי המדעניות מחמיצות פנים באומללות לנוכח האיכסה פיכסה, ואילו הקולגה זוללת לה. לרוע המזל, הסדרה מזלזלת בצופים ולכן מסבירה במפורש מה המשמעות של זה, ועוד מוסיפה בסוף נזיפה של הקולגה לחברותיה על כמה שהן מפונקות וחושבות שהן טובות יותר מהקרדסי הממוצע. בשביל מה ההאכלה בכפית הזו הייתה טובה?אנחנו מקבלים עוד מנה של סכסוכי או’ברייאן והקרדסית הצעירה, ולמרות שזה בעיקר טכנובאבל זה משעשע למדי. בפרט כשאו’ברייאן נשבר ומאשים אותה בכך שהיא גזענית שחושבת שבני אדם לא יכולים להיות מהנדסים טובים, והיא עונה שהבעיה היא לא בבני אדם, אלא בגברים! הרי לגברים אין חוש טכני! אין להם ראש לדברים הללו! זה למה הנשים שולטות במדעים! זה היפוך משעשע, אבל קצת מצער שזה נגמר כאן. הרי בכדור הארץ, ה”דומיננטיות” של גברים במדעים שמנסים להגחיך כאן הייתה תוצר לוואי של שליטת הגברים בכל תחום אפשרי; האם זה אומר שאצל הקרדסים חלק גדול מההיסטוריה היה בשליטת נשים? או שאכן אצל הקרדסים לגברים “אין ראש לזה”? אלו שאלות מסקרנות שאני בספק אם יחזרו אליהן אי פעם בסדרה, הרי זו בסך הכל הייתה הגחכת-תמונת-ראי סטנדרטית (ולא רעה).עכשיו בואו נחזור אל סיסקו ושות’ בדיפיינט, כשהם מתחילים לערוך את הניסויים שלהם בצד השני של חור התולעת. לפני שהם מספיקים לעשות משהו הם פתאום רואים כוכב שביט באיזור, ודקס מדווחת שיש בזנב שלו כמות חריגה של חומר מקגאפין טהור, מה שגורם לו להיות בוהק במיוחד. לקירה זה מספיק כדי למלמל שזו חרב הכוכבים ולהרגיז את סיסקו מספיק כדי שייקח אותה לשיחת נזיפה (או! סוף סוף! מישהו נזכר שאמור להיות מתח מקצועי תמידי בין סיסקו וקירה!). רק שהשיחה לא מתקדמת כמו שאפשר לצפות, כי קירה מתחילה לשכנע את סיסקו (וקצת חנופה על כך שהיא מאמינה באמת ובתמים שהוא המשיח הבאג’ורי רק עוזרת). קירה כמובן מנסה להכניס לתמונה את הטיעון הרציונלי - הנבואות הגיעו מה-So-called-נביאים שבחור התולעת, ואנחנו כבר יודעים שבאמת יש יצורים כאלו והם חזקים למדי ואכן יודעים את העתיד. אז מי יודע? אבל סיסקו בולם את זה, בצורה הנכונה - הבעיה עם נבואות כאלו היא שהן מעורפלות מדי (כדרכן של נבואות…) וניתנות לפרשנות רחבה מדי. אין סיבה עקרונית להניח שהנבואה אכן מתייחסת למקרה הספציפי שלפנינו.אז הם ממשיכים בניסוי. וכמובן שמשהו משתבש, וחור התולעת מתחיל להשתגע, וכשהעניינים נרגעים כוכב השביט התמים משנה את מסלולו עקב המהומה ועכשיו מיועד להתנגש בדיוק, אבל בדיוק עם חור התולעת (רמת אמינות: אפס), ועקב עודף החומר מקגאפין טהור שיש בו, הוא יפוצץ את חור התולעת לכל הרוחות. אההההה! הנבואה מתגשמת!!!!!מה עושים עכשיו? ראשית כל מחפשים אשמים. הקרדסיות אומרות שהממבו-ג’מבו שקרה לחור התולעת היה משהו שנחזה באחד מהמודלים שלהן, אבל בסבירות הנמוכה של 2 אחוז (שהיא כמובן לא נמוכה מספיק; הם בבירור היו צריכים לדחות את הניסוי עד שכוכב השביט יסתלק) ולכן הן בכלל לא טרחו לשתף את DS9 במידע הזה. סיסקו מתעצבן ומבהיר להן ש-“It is our practice to examine all possibilities, no matter how unlikely, before we proceed with field tests.”ועל זה אני יכול לומר רק דבר אחד: פחחחחחחחחחחחחחחחח. לא, בעצם, יש לי עוד משהו לומר: פחחחחחחחחחחחחח. זה כאילו הוא לא רואה את הסדרה שהוא חי בה. תגיד, זוכר איך כמעט השמדתם כוכב לכת לא מזמן ב-Meridian בגלל שלא טרחתם לבחון אפשרויות לפני שנתתם לקצינה שלכם להתערב במערכת פיזיקלית מטורללת שלא ראיתם משהו דומה לה אי פעם? לא זוכר. נו טוב, גם אני מנסה להדחיק את הפרק. אבל זה קורה כל הזמן. כל הזמן!מה שכן, הנזיפה עובדת על הקרדסיות שמנסות להתנצל ולהגיד שזה הצבא שהכריח אותן לא לחשוף מידע שמציג את הניסוי באור רע וכו’, וכמובן שהן מרגיזות את הקולגה החמוצה שמתחילה לאיים בכך שהולכים להחליף אותן לפני שימשיכו את הניסוי. סיסקו קצת מובך ואומר לקרדסיות שהוא לא מתעסק בעניינים הפנימיים שלהם ואולי אפשר לחזור לשאלה איך למנוע מכוכב שביט להרוס את חור התולעת, בבקשה? בסוף מחליטים לפצפץ אותו עם פייזר, אבל כדי לא סתם לפרק אותו לכמה חתיכות שימשיכו כולן אל חור התולעת, או’ברייאן צריך לעשות ממבו-ג’מבו כיוונון מחדש קודם.בסצינה הבאה הקרדסית הצעירה ואו’ברייאן עושים ממבו-ג’מבו כיוונון. ואז היא מנסה להתרבות איתו. כי היחס העוין שלו מתפרש אצלה כאתם יודעים מה. ואו’ברייאן, שונא קרדסים ידוע, די בהלם, אבל לאו דווקא בצורה שלילית-גזענית; נראה שהוא למד משהו על הקרדסים גם הפעם. זו הייתה סצינה עם פוטנציאל להיות מחרידה, אבל בפועל היא יצאה די משעשעת וחביבה - טוב שהפרק לא לוקח את עצמו ברצינות.בינתיים סיסקו מזועזע מספיק מכך שהנבואה עושה סימנים של נסיון להתגשם כדי שהוא ייאלץ לספוג נזיפת-קלישאות מדקס; ספציפית, דקס אומרת לו שיחליט אם הוא רוצה להחליט את ההחלטות שלו בעצמו או לתת לנבואות להכתיב אותן. עכשיו שמעו, אם הנבואות מדוייקות, אולי כדאי להקשיב להן? אבל סיסקו משתכנע ומכריז שעסקים כרגיל (כלומר, הוא לא מגרש את הקרדסיות). ואז יורים בפייזר וכוכב השביט מתפרק לשלוש חתיכות שממשיכות כולן אל חור התולעת. כאילו כל הממבו-ג’מבו של או’ברייאן לא עשה כלום.או’ברייאן המסכן נאלץ להודות בפני כולם (ראו תמונה) שהוא עשה איזו פאשלה של חובבנים מתחילים גמורים ולכן הממבו-ג’מבו לא עבד. כאן פוקעת הסבלנות לקרדסית הצעירה והיא חושפת שהקולגה החמוצה שייכת ל-Obsidian Order (מפתיע!) ושהיא עושה כל מה שאפשר כדי לחבל במשימה, כולל להרוס את מה שאו’ברייאן עשה. בתיאוריה חשיפה כזו אמורה לסבך את הקרדסית בצרות מכאן ועד מחר, אבל מכיוון שבמסדר לא מעריכים כשלון, אם החבר’ה יצליחו להיפטר מכוכב השביט והמשימה תצליח, יהיה בסדר.ואיך מצילים את חור התולעת? דקס-קרדסיות-או’ברייאן עולים על פתרון - לתת לכוכב השביט לעבור דרך חור התולעת אבל למסך את המקגאפין-טהור על ידי כך שבין החתיכות של כוכב השביט תתעופף לה מעבורת עם שדה-כח-על-חלל-משהו. ומי ינהג את המעבורת הזו? סיסקו, כמובן. ומי תצטרף אליו כי הוא נביא וקדוש ומשיח? קירה, כמובן. שוב, בפעם האינסוף ועוד חמש, אנחנו רואים שסיסקו וקירה מסרבים להבין שהפואנטה של סגן מפקד היא שיהיה מישהו שמחליף את המפקד אם קורה משהו. או’ברייאן כל כך התגאה בתחילת הפרק בכך שיש לכם מנגנון גיבוי למנגנון הגיבוי, וזה מה שאתם עושים לו? שוב אנחנו רואים כמה אדיר הפער בין מה שסטארפליט מתיימר להיות ובין החובבנות האדירה שלו בפועל.ועל החובבנות הזו אמורים להיענש, אבל במקום זה מקבלים פרס. התעלול מצליח וכוכב השביט יוצא מהצד השני של חור התולעת מבלי שמשהו יושמד. אבל קצת מקגאפין כן דלף, והוא גורם לחור התולעת “להישאר טיפה פתוח” - ברמה שמספיקה כדי שהמשדר בצד השני יצליח לשדר אל DS9. על קירה זה עושה רושם אדיר: היא טוענת שהנה, הנבואה התגשמה, הם פשוט פירשו אותה קודם לא נכון; עכשיו ה-Three Vipers הם בכלל שלושת החלקים של השביט, והחומר מקגאפין הצית את “שערי המקדש”.והנה הקטע המעצבן: זה עושה על סיסקו רושם. נראה שהמהפך שלו מושלם, והוא עכשיו פתוח יותר לאפשרות שהבאג’ורים הללו לא מפגרים כמו שהם נראים.אבל לכל הרוחות, הם כן! בואו נקרא שוב את הנבואה:“When the river wakes, stirred once more to Janir’s side, three vipers will return to their nest in the sky. When the vipers try to peer through the temple gates, a sword of stars will appear in the heavens. The temple will burn, and its gates shall be cast open.”איך לכל הרוחות ה-three vipers יכולים להיות חלקי השביט? בנבואה קודם הם מופיעים וחוזרים לקן שלהם בשמיים (מה זה? חלקי השביט לא הגיעו לשום מקום בפועל, והשביט מקורו ברביע גאמה אז איך אפשר “לחזור” דרך חור התולעת?) ורק אז “חרב הכוכבים” (השביט) מופיעה בכלל. הדרך היחידה שבה זה עוד איכשהו עובד, אולי, היא אם מוותרים לגמרי על סדר זמנים סביר. זה רק ממחיש יפה את הנקודה שבהינתן נבואה מעורפלת, אפשר לתת לה כמעט כל פרשנות שרוצים, לא משנה כמה צריך לעוות את הטקסט המקורי ולהמציא לו משמעויות חדשות. אולי זה מה שיוצרי הפרק ניסו לעשות, אבל בהתחשב כמה שסיסקו מתרשם ואף אחד לא צוחק על הפרשנות החדשה של הנבואה, זה פשוט לא עובד. לפחות היו קטעים מצחיקים של או’ברייאן עם קרדסיות.",
        "url": "/ds9//S03/E15/Destiny"
      }
      ,
    
      "s03-e16-prophet-motive": {
        "title": "עונה 3 פרק 16 - Prophet Motive",
        "content": "עוד “פרק טוב בצורה טובה” שעושה שימוש נכון בדמויות וקווי העלילה שהצטברו עד כה, בתסריט טוב ונטול חורים מעצבנים, ובביצוע מצוין כדי לתת לנו סוף סוף פרק פרנגים מוצלח ממש. החיסרון היחיד הוא שזה בבסיסו פרק הומוריסטי (למרות שהיו יכולים גם לקחת אותו לכיוון אחר, אבל כנראה שזה לא היה עובד טוב), אבל כזה שלא עושה צחוק מהפרנגים, אלא עם הפרנגים. ואת הדרמה קיבלנו עם נוג לפני שני פרקים ואי אפשר להתעלות על זה ממילא.זה לא מתחיל טוב. זה מתחיל עם קווארק מקבל עיסוי אוזניים אורגזמטי, ובחייכם תעיפו כבר את השטות הזו מהסדרה, זה מביך. אבל אלו רק השניות הראשונות, ואחריהן מתברר שהוא בעצם במשא ומתן עם פראיירית שמלבד עיסוי אוזניים גם מוכנה לקנות את Self-sealing stem bolts (הדברים ההם שלאף אחד אין מושג מה הם עושים שהופיעו לראשונה ב-Progress) במחיר מופקע. אבל לפני שקווארק מספיק לסיים את העסקה או לקבל עוד מסאג’ פתאום צץ זאק הנאגוס, מעיף את קווארק מהדירה שלו ומסתגר שם. הא, הנאגוס? זה מבטיח פוטנציאל לפרק טוב.קווארק נאלץ לעבור לגור עם רום, בדירה שמורכבת בעיקר מבלאגן ומדברים שרום גנב מהמחסן של קווארק, וקווארק מתפלץ על אלו ועל הגיינת האוזניים של רום, ומנסה לצוות על רום לעשות דברים אבל אחרי המהפך שנוג גרם לו ב-Heart of Stone רום כבר יודע להגיד לו דברים כמו “לא” ו”בדירה שלי אני הבוס” ובאופן כללי סוף סוף להפגין קצת עמוד שדרה בלי לנסות לרצוח את קווארק תוך כדי. והשיא הוא בתלונה הזו של רום:“Living with you was bad enough as children.”“What do l do?”“You think.”“What do you mean, I think?”“You stay up late plotting and scheming. And when you think, if there’s anything I can’t stand, it’s listening to you mumble.”בקיצור, קווארק ורום נשברים והולכים לגרש את הנאגוס, אבל הוא דווקא מאוד שמח לראות אותם ולתת להם את יצירת הפאר שהוא עבד עליה בהסתגרות שלו אצל קווארק - גרסה חדשה של ה-Rules of Acquisition! קווארק ורום הנרגשים פותחים ומתחילים לקרוא, רק כדי לגלות כללים כמו “אם הם רוצים את כספם בחזרה, תן להם אותו” ו”לעולם אל תציב רווח לפני חברות” וכן הלאה. עושה רושם שזאק ירד מהפסים והפך להיפי. ואנחנו מקבלים עוד סצינה משעשעת שבה קווארק ורום מנסים לגלות איפה המסר הסודי הקפיטליסטי החזירי שמתחבא בספר. אין כזה. זאק ירד מהפסים. והנזקים מתחילים להצטבר מייד - הוא אמנם קונה משקאות לכולם בפאב של קווארק, אבל אחר כך מספר לו שהוא ניהל שיחה קצרה עם הפראיירית מתחילת הפרק על איך שקווארק עושק אותה ושלח אותה לקנות במקום אחר. והוא מתחיל לדבר על “הדרך החדשה” שבה הפרנגים עומדים ללכת. אוי ואבוי - הוא לא רק משוגע, הוא משוגע עם עמדת כוח פוליטית שהולך לשנות סדרי עולם. והוא מתחיל לעשות את זה ב-DS9 ועם קווארק ורום בתור שליחיו (אבל למה שיעשה את זה דווקא ב-DS9? אני מקווה שיש להם הסבר הגיוני לשם שינוי).עד עכשיו הפרנגים לא הרגישו כמו חברה דתית במיוחד וה-Rules of Acquisition היו יותר בדיחה מכתבי קודש, אבל בשיחה של קווארק עם רום (שבינתיים התלהב ומונה על ידי זאק לראש ארגון האלטרואיזם שלו) ההיבטים הללו ברורים, עד לרמה של לדבר על כך שזאק יכריז על החוקים על מדרגות ה-“Sacred Marketplace” וקווארק מבהיר שזה יגרום להשלכה שלו (יחד עם רום וקווארק) מראש ה-Tower of Commerce. כאן הייתה לפרק הזדמנות ללכת לכיוון רציני, אם הוא באמת היה מנסה לעסוק בהתמודדות של החברה הפרנגית עם דבר כזה שאולי יוביל למשהו דמוי הרפורמציה. הפרק לא מנסה להיות רציני - תודה לאל, אני בספק אם הליכה לכיוון הרציני הייתה עובדת - ולכן קווארק נשבר בשלב הזה ומחליט שהגיע הזמן לבדוק מה גרם לזאק לרדת מהפסים.הדבר הראשון שאנחנו מקבלים הוא את הסשן הסטנדרטי אצל הרופא שבו באשיר מכריז שהוא לא מוצא שום דבר, וקווארק מתעקש וזה לא עוזר (ראו תמונה). אפרופו באשיר, הוא כוכב עלילת המשנה של הפרק, שגם היא הומוריסטית ולא לוקחת את עצמה ברצינות: הוא מגלה שדקס הציעה את השם שלו לפרס סופר-דופר-יוקרתי ואיכשהו הוא השתחל לרשימת המועמדים השנתית. והוא מאוד לא מרוצה, כי זה פרס שניתן על מפעל חיים ואפילו עם אגו כמו שלו, באשיר יודע שהוא עדיין לא אמור לקבל אותו. הבעיה היא ששאר צוות התחנה הרבה יותר נלהב ממנו ובסופו של דבר מלהיב אותו כל כך עד שכשהוא באמת לא זוכה הוא נראה כאילו הוא הפסיד בטניס לאו’ברייאן עשר פעמים ברצף (בפרק הזה הם בכלל משחקים חצים, מה שאמור להעיד על שדרוג למערכת היחסים שלהם?)את קצה החוט שלו קווארק מוצא כשזאק מכריז שבין יתר מעשי הנדבנות שלו הוא הולך לתת מתנה “לעם הבאג’ורי”. זה מספיק לקווארק כדי לנסות לפרוץ לו למעבורת (ובסוף שהמשרת הדומם של זאק - שמאוד נסער מכל הזוועה שעוברת על האדון שלו - יפתח לו). ובפנים מתגלה - הו הו הו - אחת מקופסאות ההזיות הבאג’וריות הללו. וקווארק משתמש בה בטעות, וחוטף הזייה באג’ורית סתומה - זה לא יותר כיף שפרנגים משתתפים בזה, לצערי - שאחריה הוא פותר כבר את כל התעלומה. זאק השיג את הקופסה מהקרדסים איכשהו, אבל לא סתם כדי למכור לבאג’ורים במחיר מופקע - הייתה לו מזימה חכמה הרבה יותר: ללכת אל חור התולעת ולהשתמש בקופסה כדי לגרום ל”נביאים” לדבר איתו. כי הם יודעים את העתיד. וזה יהיה מאוד מועיל, כלכלית, לדעת את העתיד. וכנראה שהנביאים לא אהבו את מה שהם ראו והחליטו להעניש את זאק עם מתנת האלטרואיזם. מייד כשזאק יצא מחור התולעת - ליד DS9 - הוא התחיל לעבוד על החוקים החדשים שלו. זה מסביר יפה ובצורה טובה למה זאק הגיע דווקא לשם עם הטירוף שלו; התרשמתי לטובה!לא ברור אם קווארק פוחד שזאק יכתים את השם שלו או שהוא סתם אלטרואיסט עמוק בפנים בעצמו (כאילו דה) אבל הוא מחליט לשחק אותה גיבור:“Something must’ve gone terribly wrong. But I intend to set it right.”“How, brother?”“I have an idea.”“Does it involve me?”“Not really.”“I like it!”ומה המזימה של קווארק? שום דבר מתוחכם - רק לחטוף את זאק ולנסוע איתו לחור התולעת ולבקש מהנביאים שיתקנו את מה שקילקלו. אין מה להגיד, יש לו אומץ כשצריך. והוא גם מצליח להגיע אל הנביאים ולדבר איתם (הם “מתגלים” בדמויות של צוות DS9), אבל זה לא הולך טוב. כמו כל יישות חייזרית מתקדמת, הם פוצים נורא ומתעקשים על הקטע הזה של אלטרואיזם ואוי אוי אוי חמדנות זה רע, ומסבירים לקווארק שהם בסך הכל החזירו את זאק למצב הנפשי הקדום של הפרנגים, לפני שהם התחמדנו להם.קווארק נושא להם בחזרה נאום נגד לטובת החמדנות. כזה שלא היה מבייש את פרנסיסקו ד’אנקוניה או את Nwabudike Morgan. הוא כל כך מתלהב שהוא מגיע ל”בלי החמדנות כל החיים בגלקסיה ייכחדו”. מישהו פה לקח את דיון הפייסבוק קצת יותר מדי רחוק. והנביאים לא ממש מתרגשים ואומרים שבולשיט ואוטוטו הם הולכים לאלטרסט גם את קווארק המסכן בעצמו. ושוב אנחנו תוהים - קווארק לא אמור להיות פרנגי ממולח? איפה כושר המיקוח שלו?ובכן, הפעם בא משהו כזה, ברגע האחרון. קווארק רואה שהנביאים לא ממש סובלים את הפרנגים ואת הצורך המעיק לדבר איתם, אז הוא מזהיר אותם שהוא וזאק זו רק ההתחלה - אם הם יהיו אלטרואיסטים, הפרנגים יתמהו מה לעזאזל וינהרו לחור התולעת בהמונים. לעומת זאת אם הם יחזרו למצבם הקודם הפרנגים יעזבו את הנביאים בשקט מכאן ועד לנצח. וזה, כמובן, עובד. זאק חוזר לעצמו, מתחיל להתלונן על קווארק והשטויות שלו, מפרק את ארגון האלטרואיזם הקטן שהקים ומשמיד כל גרסה אפשרית של החוקים החדשים שכתב.קווארק מבואס, כרגיל, על כך שהוא יצא מהעסק בלי שום רווח. עד שרום מזכיר לו שלכמה דקות, הוא (רום) היה המנהל הראשי של ארגון האלטרואיזם של זאק, והיה עסוק למדי. בקבוק יין גנוב מהמחסן של קווארק שנמצא בדירה של רום במערכה הראשונה יורה במערכה השלישית! רום בהחלט השתפר בתור דמות, ואפילו קווארק אומר שאבא יהיה גאה.האם הפרק מציג פרנגים בצורה טובה או רעה? כאמור, אני מרגיש שלמרות שזה פרק הומוריסטי, הצחוקים פה הם עם הפרנגים ולא עליהם. לשם שינוי הם לא יוצאים טיפשים (גם המזימה המקורית של זאק הייתה נבונה, אם כי מסוכנת, וגם ההתנהגות של קווארק ורום בפרק היא הגיונית וסבירה) ונראה שיש בפרק סוג של אמפתיה (מרחוק) לאורח החיים שלהם; הדמות המגוחכת בפרק היא דווקא זאק האלטרואיסט. כמו כן שוב יוצא שכמעט בלי להתכוון, קווארק עושה דברים נועזים למדי (ללכת לנביאים ולדרוש מהם שיתקנו משהו שהם “קלקלו”? אפילו סיסקו לא עשה את זה). תוסיפו לזה את הערבוב של קווי עלילה ודמויות שונים ומוכרים (הנביאים + זאק) וקיבלנו בדיוק את מה שאמור להרכיב פרק טוב בעונת “אמצע הסדרה” שכזו. אחלה!",
        "url": "/ds9//S03/E16/Prophet_Motive"
      }
      ,
    
      "s03-e17-visionary": {
        "title": "עונה 3 פרק 17 - Visionary",
        "content": "רציתי פרק או’ברייאן סוף כל סוף? קיבלתי. ולמרבה השמחה, זה אחלה פרק, עם רעיון בסיסי נחמד שמבוצע טוב ושימוש נכון ברקע שהסדרה מספקת. והוא מתחיל, איך לא, עם זה שאו’ברייאן חוטף. ליתר דיוק, כבר בשלב שבאשיר מטפל בו כי הוא חטף מקגאפין רצחני לפרצוף ועכשיו יש לו הרעלת קרינת מקגאפין קלה והנחיות מהרופא לנוח שהוא אשכרה מתכוון לציית להן. אבל למי אכפת מאו’ברייאן בכלל? מגיעה לתחנה משלחת רומולאנים לחלוב מידע על הדומיניון. כי הפדרציה חייבת להם כי מכשיר ההסוואה של הדיפיינט הוא רומולאני. וכדי שיהיה כיף גם כמה קלינגונים נתקעו בתחנה כשהספינה שלהם התברחשה. ואם יש משהו שקלינגונים שונאים, זה רומולאנים. בקיצור, הרבה אקשן והרבה כאב ראש לאודו וסיסקו וקירה. מה הקשר לאו’ברייאן?ובכן, או’ברייאן עושה דברים חשובים. כמו להתקין את לוח משחק החיצים שהוא שיחק בו עם באשיר בפרק הקודם בפאב של קווארק, ובללמד את קווארק לשחק. ובאמצע הטלת החץ פתאום יש את ההבזק המתבקש ואו’ברייאן מוצא את עצמו אצל קווארק, מסתכל על קווארק מתלונן על הקלינגונים והמהומות שלהם בפני… או’ברייאן. והאו’ברייאן הזה מסתובב ורואה את האו’ברייאן המקורי, שמבזיק לו חזרה אל הפאב ואל החץ שפוגע במטרה, ומתמוטט. החץ הוא טאץ’ ממש נחמד כדי להדגיש איך הזפזופ הזה של או’ברייאן היה מיידי.קו העלילה הרומולאני מדשדש לו - הנודניקים רוצים את כל המידע ביקום על כל דבר ולתחקר את כל אנשי התחנה וכדומה. בזמן שהם מתבחבשים להם אנחנו חוזרים אל או’ברייאן, שנקלע אל הפאב ועל קווארק שמתלונן על הקלינגונים והמהומות שלהם, ואז שניהם רואים פתאום את או’ברייאן בוהה בהם מן הצד. נו טוב, אז עכשיו ברור שאו’ברייאן באמת מזפזפ וזה לא סתם דמיון מפותח. מה הלאה? להבין למה זה קורה, ואת זה דקס מנסה לעשות. ברור שזה קשור להרעלת הקרינה של או’ברייאן, אבל דקס מסביר ש… אה, רגע, או’ברייאן שוב מזפזפ! ושוב אל קווארק, רק שהפעם יש אקשן ומכות רומולאנים נגד קלינגונים נגד כל העולם. ואו’ברייאן האחר שם וחוטף מכות וקלינגון שולף סכין ואו’ברייאן המזפזפ מרביץ לו. בקיצור, כיף חיים, ואז או’ברייאן חוזר. כבר בשלב הזה ברור לנו שהקפיצות הללו לעתיד ילכו ויעשו אלימות יותר מפעם לפעם. מה יקרה בפעם הבאה? DS9 תושמד?בינתיים הרומולאנים ממש מציקים. ספציפית, מציקים לקירה. ספציפית, מתחקרים אותה על אודו. ספציפית, רומזים שאודו מעוניין בה, ואוי כמה שהיא מתרגזת ויוצאת להם באמצע. עושה רושם שאנחנו הולכים לקראת סיטואציה של “כל העולם יודע חוץ מקירה”? חבל, זו קלישאה מעיקה למדי.בינתיים, אצל קווארק, או’ברייאן עומד על המשמרת ומחכה למכות שיבואו. כמובן, אנשי האבטחה של התחנה היו אמורים להבטיח שלא יהיה כלום, וקווארק הבטיח שהקלינגונים לא יכנסו לפאב. אז מה? ברור שהם נכנסים, עולבים ברומולאנים ומתחילים מכות. מה שמעניין מבחינתי (והוא כמובן מכוון) הוא שרואים שהמכות מתנהלות טיפה שונה מקודם - או’ברייאן לא חוטף מכות כמו שהוא ראה ב”חיזיון” אלא מצליח להתחמק ולהרביץ בעצמו, מן הסתם בגלל שהוא כבר ראה את הסיטואציה וידע למה לצפות. או’ברייאן מהעבר מגיע ומרביץ לקלינגון עם הסכין, כמו קודם, ושניהם עוד מחייכים אחד לשני. המסקנה היא שספציפית עבור סיפור המסע בזמן הנוכחי הזה, שינוי העתיד הוא אפשרי. וזה כמובן קריטי. בפרט אם באמת יפוצצו את התחנה בהמשך.ובכן, מייד אחרי הקרב או’ברייאן שוב מזפזפ, אבל לא רואה את התחנה מושמדת אלא משהו זניח הרבה יותר - או’ברייאן של העתיד באיזה מסדרון פותח איזה פאנל, חוטף פייזר מבפנים ומת. כלומר, אין דופק והכל. או’ברייאן בדק. אופס. בואו נקווה לטובתו שבאמת אפשר לשנות את העתיד.כמובן, עכשיו שאנשי התחנה יודעים בדיוק איפה מוטמנת המלכודת הזו, הם יוכלו לנטרל אותה בקלות, לא? ובכן, לא ממש, כי מתברר שהיא בכלל לא נמצאת שם עדיין. וזה מסדרון צדדי זניח שלא ברור למה שמישהו יתעניין בו מלכתחילה. נו טוב, שמים מעקב על המסדרון. בינתיים דקס מגלה שמה שגורם לקפיצות של או’ברייאן זה איזה משהו לא ברור שמקיף את התחנה ופעם ב- עושה איזה ממבו ג’מבו שנתקל בקרינה אצל או’ברייאן ועושה Resonance Cascade או משהו. עדיין לא ברור מה זה המשהו הלא ברור שמקיף את התחנה, אבל באשיר כבר מתחיל לעשות טיפולים של שיתוק היכולת של הממבו ג’מבו להשפיע על הקרינה של הג’ומג’י גוגג’י או משהו. כן, כמו שאתם מבינים, הפרק סובל מטכנובאבל.ובינתיים, התיאום המופלא של צמרת שרשרת הפיקוד של DS9 מכה שנית, כשקירה מעבירה על דעת עצמה את הרומולאנים לאיזה מסדרון צדדי כי הרפליקטורים שלהם התחרבשו. תנחשו איזה מסדרון צדדי? לא היה קשה, נכון? שמישהו יסביר לי למה קירה לא ידעה בשלב הזה איפה הפאנל הקטלני נמצא? מכל מקום, התוכנית לא משתנה כי לא רוצים להפחיד את מי שזה לא יהיה שמטמין את זה שם. ולא לגמרי ברור מי זה, כי הוא נוקט בתעלול מהסוג של “למה לא עושים את זה כל הזמן?” - במקום להגיע למסדרון ולמצלמה שיש שם ולהטמין את המטען שלו, הוא משגר אותו לשם עם משגר קצר טווח. ומה הפואנטה של כל זה? מה שהוטמן שם הוא מכשיר מעקב; הפייזר זה רק כלי להגנה עצמית של מכשיר המעקב, פלוס סיבה טובה לדרמטיזציה של הפרק ולהצגה של או’ברייאן מתפגר.מכל מקום, או’ברייאן לא יתפגר עכשיו כי הוא לא הולך לפתוח את הפאנל, ולכן הגיע הזמן לעוד חיזיון שלו! והפעם משהו משעשע מהרגיל - או’ברייאן מזפזפ לו לחדר מתים ורואה את עצמו מתחת לשמיכה. ואז באשיר נכנס ומתחיל לתרץ איזו סיבה רפואית הרגה את או’ברייאן ואיזו בדיקה הוא היה צריך לעשות ולא עשה (ולכן, מה או’ברייאן צריך לומר לבאשיר כשיחזור כדי שיצילו אותו), בזמן שאו’ברייאן צועק עליו שמה לעזאזל?! איך זה קרה לי?! למה נתת לזה לקרות?! האינטראקציות של או’ברייאן-באשיר ממשיכות להיות מוצלחות גם בפרק הזה.בינתיים אודו משחק אותה חוקר ומצליח לגלות את המקום שממנו שוגר המכשיר - איזה שהוא חדר בתחנה שמישהו הפך את הרפליקטור שלו למשגר נייד. זה עסק די מסובך ולכן עושה רושם שיש לנו פה עסק עם מקצוענים - אבל לא מספיק רציניים כדי שלא יהיה ברור לאודו שאלו הקלינגונים, ובירור קצר מעלה שהם חוליית ריגול עילית או משהו, כך שכולם עפים חיש קל לכלא. בשלב הזה בפרק חשדתי שיש איזו מזימת על של הדומיניון כאן ושהקלינגונים הם משני צורה, אבל לא הלכו לכיוון הזה וכנראה שעדיף כך.משסיימנו את זה, מגיע הזמן לחלק השלישי והאחרון של הפרק, עם הזפזופ האחרון שאו’ברייאן אמור לחוות לפני שהטיפול של באשיר יעבוד. ובזפזופ הזה… כן! ניחשתם נכון! התחנה מתפוצצת! זה כמו בפרק ההוא של TNG! וכאילו שלא די בצרות, משהו מאוד מוזר קורה לחור התולעת, אבל או’ברייאן (שבקפיצה הזו מצא את עצמו על ספינת הצלה שמנווטת בידי או’ברייאן) לא ממש מצליח להבין מה קרה שם לפני שהוא קופץ חזרה.אוקיי, עכשיו זה נהיה ממש מעניין. מה השמיד את התחנה כל כך מהר? סיסקו ושות’ מנסים לגלות, אבל לכו תגלו משהו כזה בקלות, ויש להם רק חמש שעות (כל הקפיצות היו חמש שעות קדימה). ואז מגיע הרגע שבשבילו היה שווה לעשות את הפרק הזה סביב או’ברייאן: כמובן שהוא מתנדב לקפוץ קדימה שוב ולנסות לברר מה קרה, למרות שלצורך כך יהיה צריך לעשות לו איזה ממבו ג’מבו קרינה נוסף מבוסס מכשיר יד, שיהרוג אותו אם אחרי השימוש יעבור יותר מדי זמן ללא טיפול מתאים.אז הוא מזנק, ופוגש את או’ברייאן של העתיד שישן בשקט ומעיר אותו. ולאו’ברייאן של העתיד אין מושג מה הוא רוצה. זה כמובן די מוזר - או’ברייאן של העתיד אמור לדעת כל מה שקרה עד שאו’ברייאן של העבר קפץ, לא? בפרט שהוא תכנן לקפוץ? אה… עזבו, אי אפשר לחפש כאן הגיון. למעשה, הפרק מצביע על זה במפורש: האו’ברייאנים מדברים וזה של העתיד תוהה איך ייתכן שזה של העבר נראה כל כך גרוע בגלל מנת הקרינה הנוספת שהוא קיבל, בזמן שאו’ברייאן של העתיד מרגיש בסדר. התגובה הסבירה: “I hate temporal mechanics!” (וראו תמונה)התוכנית עובדת יפה - האו’ברייאנים מגיעים אל גשר הפיקוד ורואים בדיוק מה קרה - המה שמו שסבב את התחנה היה ספינה רומולאנית מוסווית, והיא לפתע פתאום מחליטה להתחיל לירות על איזורים קריטיים. רגע, רומולאנים? מה? אין זמן לחשוב. קודם כל או’ברייאן צריך לחזור לדווח. הבעיה היא שאו’ברייאן של העבר לא במצב לחזור, או לעשות משהו שאיננו לתת לאו’ברייאן של העתיד את המכשיר שמאפשר לו לחזור אחורה לעבר (זה לא הגיוני בשום צורה. לחלוטין! אבל כבר הסכמנו לא לחפש פה את ההגיון), והופס - ההחלפה מתבצעת.אם כן, האשמה בהשמדת התחנה היא על הרומולאנים. וסיסקו ושות’ מבינים בדיוק מה הולך כאן. המשלחת הרומולאנית מלכתחילה באה במטרה אחת - לסגור את חור התולעת על ידי פצפוץ שלו (זה מה שאו’ברייאן ראה בחזיון הלפני אחרון שלו). כמסורת השיטה הרומולאנית, עושים דברים כאלו בשקט ובלי להשאיר עדים, ולכן הצורך להשמיד את DS9. כל התחקור עד אז? סביר להניח שאותנטי - נסיון לחלוב מהם כמה שיותר מידע לפני שמפוצצים אותם. מכאן אנחנו למדים שני דברים: שהרומולאנים נשארו נבלים נבזיים ומוצלחים למדי, ונחמד שעשו בהם שימוש מוצלח בפרק הזה במקום להביא את הדומיניון. השני הוא שכן, באמת קל להשמיד את חור התולעת כפי שזה נראה במטריקס המשותף של כולם מ-The Search Part II. אני חייב להודות שאני מתפלא שאף אחד לא עשה את זה עד כה, אם כן. האיום של הדומיניון גדול כל כך שבוודאי יהיה איזה קמיקזי אחד שיחליט לפעול בעניין; שלא לדבר על סתם פסיכים דתיים שלא מוצא חן בעיניהם עניין הנביאים הזה.ואו’ברייאן? במובן מסויים הסדרה עשתה פה צעד נועז. זה הרי לא אותו או’ברייאן. אמנם, ההבדל בינו ובין או’ברייאן שלנו הוא רק כמה שעות, ועדיין - יצאתי מהפרק עם הרגשה קצת מוזרה (וגם לאו’ברייאן, שמדבר על זה עם באשיר בסיום הפרק, יש אותה הרגשה בדיוק). זה היה סיום מתבקש ומוצלח ואני שמח שהם הלכו עליו.האם הפרק הזה פורץ גבולות או מקדם עלילה? לא ממש (אני משער שלא ימשיכו יותר מדי את סיפור הרומולאנים הזה). אבל זה היה פרק כיפי מאוד עם שימוש טוב במסעות בזמן. אני מרוצה.",
        "url": "/ds9//S03/E17/Visionary"
      }
      ,
    
      "s03-e18-distant-voices": {
        "title": "עונה 3 פרק 18 - Distant Voices",
        "content": "הפרק נפתח עם ארוחת באשיר-גארק. הא, מצוין! פרק גארק! פרקי גארק הם תמיד טובים!ובכן.טוב, שמעו, אני לא רוצה להיות מרושע מדי. זה היה פרק נחמד, ובטח שרחוק בכמה דרגות מזוועות כמו Meridian ו-Move Along Home. אבל נראה לי שהעונה הבאמת מצויינת הזו הרגילה אותי לסטנדרט גבוה, והפרק הזה מראש הלך לכיוון שמקשה עליו לעמוד בו.הוא מתחיל טוב, עם דיונים על חגיגות יום הולדת 30 המתקרבות של באשיר - גארק נותן לו במתנה משחק הולודק של תעלומה קרדסית (בסוף כולם אשמים! אבל השאלה היא מי אשם במה) ומסיבת ההפתעה המתוכננת של דקס וכמה שבאשיר מתבאס מההגעה למספר עגול (לא 32? באשיר, התאכזבתי) וכמה שבאשיר מרגיש שהוא מזדקן. ואז פתאום בא קווארק עם איזה יצור שמאות אומני מייק אפ עבדו עליו שעות רבות כדי שיהיה ברור לנו שהוא מפחיד ומאיים, והיצור רוצה לקנות מבאשיר מה-שמו-לא-חוקי-בעליל. באשיר מסרב, חוזר למרפאה, מגלה את היצור בוזז אותה, ואז חוטף ממנו משהו שנראה כמו חשמל זורם בכפות ידייך ישר לפרצוף, ומתמוטט. כל הכבוד לאודו וצוות האבטחה המשובח שלו, עם עוד פרק שבלי כשל אבטחה מזעזע לא היה מתחיל אפילו!לבאשיר לוקח זמן להתניע את עצמו מחדש. וגם לפרק. באשיר מתעורר לתחנה הרוסה ונטושה, וברור לנו מייד שזו לא סיטואציה אמיתית אלא הזיה שלו, אבל לו עצמו לוקח המון זמן להבין את זה. אני אישית הימרתי על כך שאיכשהו מתקפת החשמל של היצור עשתה מנקי ביזנס עם משחק התעלומה הקרדסית של גארק, אבל באופן עצוב למדי (עבורי) אין קשר ומשחק התעלומה לא מוזכר שוב בפרק. התקפת החשמלכלשהו של היצור היא “טלפתית” (לא שאפשר ממש להבין את זה בתחילת הפרק; רק בסוף מספרים את זה) וזה מה שגורם לכל מה שרואים מכאן ואילך. הרעיון ברור - המוח של באשיר מקבל ויזואליזציה של התחנה, ומשהו רע קורה למוח הזה. כבר בהתחלה באשיר נתקל בקווארק שמסתתר באימה ממשהו, וה”משהו” מתגלה בתור היצור ש…אה… משליך כסאות. זה לא כזה מפחיד, חברים. עכשיו, מכיוון שאנחנו בראש של באשיר, די בבירור קווארק-המתנהג-מוזר הוא לא קווארק אלא איזו האנשה. וזה מה שהולך לקרות לשאר הדמויות שנפגוש בראש, למשל… אוי, שיט, גארק.אז כן, באשיר פוגש את גארק ומתייעץ איתו, אבל מה אכפת לי? זו כבר פעם שניה העונה שיש לנו פרק גארק שאינו עם גארק האמיתי! מה יהיה? שילמתי את מיטב כספי בשביל לראות את המרגל הקרדסי הקריפי, לא איזו האנשה שבאשיר מאניש בה… אה… משהו. לא לגמרי ברור מה גארק מסמל פה.בינתיים נכנס לפעולה גימיק נוסף של הפרק - באשיר מתחיל להזדקן, ויזואלית. זה ילך ויחמיר ככל שיתקדם הפרק, ופשוט זועק “תנו לנו אמי על איפור!” (ואכן, הם קיבלו). באשיר הזקן הרגיש לי טיפה כמו משחק מוגזם, אבל גם את זה אפשר להצדיק בגלל האופי של הפרק. זו סיבה עיקרית לכך שהפרק פשוט לא מסוגל להגיע לרמה גבוהה - כשאנחנו בקרקס שמתרחש בראש של באשיר, שום דבר לא מרגיש באמת אמיתי, ולכן שום אלמנט שמופיע בפרק לא יכול להילקח יותר מדי ברצינות. יש כאן השוואה מתבקשת ל-Inside Out של פיקסאר; שם מה שמתרחש בראש הוא לא הזייה והוא גם לא האנשה של התהליכים שבראש באמצעות אלמנטים קיימים מהעולם החיצון; איכשהו שם מצליחים לקבל את ההרגשה שאנחנו רואים את אחד מהפרקים האבודים של “החיים” למרות שברור שאין שום הגיון ביולוגי בהתרחשויות. פיקסאר קוסמים. DS9? פחות קוסמים.זה מגיע לשיא אחרי שליש פרק בערך, כשבאשיר סוף סוף מוצא אנשי צוות - דקס, קירה, אודו ואו’ברייאן עומדים ומתווכחים בחדר אחד, ובאשיר מצטרף בתענוג לויכוח. כל אחת מהדמויות מתנהגת מוזר, כמובן, ואי אפשר לקחת אותה ברצינות. כיף לשחקנים שיכולים להתפרע טיפה, ובפרט קירה ודקס מקבלות את ההתנהגויות הכיפיות (למה, למה דקס האמיתית לא יכולה להיות טיפה יותר כמו הדקסיות המטורללות שיש בכל מני פרקים?) וזו אחלה סצינה, אבל בסופו של דבר כל מה שקורה בה הוא שלבאשיר סוף סוף נופל האסימון של מה הולך פה (וכרגיל, שאר הדמויות מתרגזות לגלות שהן לא באמת קיימות; איך קוראים ל-Trope הרלוונטי?)הבעיה היא שגם אחרי שבאשיר מבין מה קורה, הפרק לא עושה עם עצמו כמעט כלום. באשיר מנסה להגיע לחדר המבצעים כדי לתקן את מה שזה לא יהיה שמשובש בתחנה (בינתיים אנחנו רואים שפחות או יותר הכל משובש). היצור מתחיל לחסל את החברים שלו. דקס הולכת ראשונה; סיסקו מגיע לשתי שניות כדי לסמל את המקצוענות והכשרון של באשיר והופס, היצור משמיד גם אותו. באשיר מתעמת עם היצור ויורה בו בפייזר שלא מזיז לו, ורגע אחר כך אודו נמס לו לשלולית. הפרק הוא פשוט סדרה של אפיזודות זריזות שאף אחת מהן לא מעניינת יותר מדי או קוהרנטית יותר מדי. השיא מגיע כשבאשיר (כעת קשיש מתפרק) פוגש את גארק ומגיע איתו לחדר המבצעים, ושם מקבל סוף סוף את מסיבת ההפתעה שלו (ראו תמונה). נראה שהפרק גולש לכיוון הפארסה המוחלטת.אבל אז הפרק מציל קצת את עצמו. אחרי שבאשיר מנסה לפתוח כל מני לוחות בקרה ונופלים לו כדורי טניס על הראש, גארק מתחיל להיות חסר סבלנות אליו ולומר לו כמה שמצבו אבוד ושיוותר. ואז באשיר מתחיל לתהות מה גארק בכלל אמור לסמל ולמה היצור עוד לא חיסל אותו. כאן קיוויתי לגלות שגארק הוא דווקא אמיתי ואיכשהו מנהל את כל הסימולציה הזו, אבל לא; גארק הוא פשוט היצור בתחפושת. והיצור לא יכול להרוג את באשיר ישירות, אז הוא מנסה לשגע אותו על ידי כך שהוא יקרא לו תבוסתן. כי: באשיר יכל להיות שחקן טניס מקצוען אבל העדיף להיות רופא מוכשר ומצליח כי ההורים שלו רצו! ובמבחן הסופי שלו הוא נתן בכוונה תשובה שגויה כדי לא להיות הראשון בכיתה! והוא לא “נלחם” כדי להשיג את דקס!הא! זה קצת פתטי, לא? זה מה שהיצור המפחיד יכול לגייס כדי לשכנע אותנו שהאישיות של באשיר פגומה מן היסוד? המבחן עוד נשמע מעניין וקצת מוזר. אבל זה שבאשיר הלך להיות חלומה של כל אם יהודיה? זה שהוא סוף סוף התבגר וירד קצת מדקס? גם על באשיר זה לא עושה רושם, והוא עולה הפתרון - הוא הולך למרפאה, כולא שם את היצור בתוך שדה בידוד, מטיף לו כמה חשוב לו שהוא ודקס יהיו קודם כל ידידים, ואז מבצע טיהור. ומתעורר.וזו עוד בעיה של הפרק: הוא מתנהל במוח של באשיר, אבל המוח של באשיר לא באמת פגום. אין בעיות מהותיות לתקן שם. למעשה, הבעיה המרכזית של באשיר בתחילת הסדרה לא הייתה חוסר ביטחון אלא שהוא היה פוץ מעיק. עכשיו מנסים למכור לנו את זה שכל זה היה חוסר ביטחון במסווה; זה גם לא משכנע, אבל זה גם קצת מקלקל לנו את הבאשיר. לא כל גיבור צריך להיות פגום באותה דרך הירואית-מיוסרת; זה שהוא פוץ שצריך ללמוד לשחרר זה פגם יותר מוצלח מאשר חוסר ביטחון עדין שכזה. שוב מעניין להשוות ל-Inside Out שבמפורש מתנהל במהלך משבר אמיתי (ולא מהצורה “מישהו חישמל לי את המוח”) והפתרון שהוא מציע הוא שונה לגמרי באופיו מזה שהיה כאן; ומעניין גם להשוות ל-Psychonauts שבו מתרוצצים בשלל מוחות של מטורללים אמיתיים בנסיון לתקן אותם. אלו הדוגמאות לאיך עושים את זה טוב. DS9 פשוט לא עשתה את זה טוב מספיק. זה היה פרק נחמד, אבל לא יותר מכך.לסיום הפרק אנחנו מקבלים עוד ארוחה של באשיר עם גארק. הו, גארק, גארק. קיווינו לקבל פרק איתך ובסוף קיבלנו שוב חיקוי זול. וגארק עצמו תוהה לגבי כך - הוא שואל את באשיר איך קרה שכל הדמויות בהזייה שלו תיארו היבט זה או אחר של באשיר, ורק גארק היה תחפושת עבור האויב? מה, באשיר, אחרי כל הזמן הזה, אתה עדיין לא סומך עלי?וכשבאשיר המסכן לא יודע מה לענות, גארק מוסיף ש-“There’s hope to you yet, doctor”.נו, אז בכל זאת קיבלנו קצת גארק הפרק. אני מרוצה.",
        "url": "/ds9//S03/E18/Distant_Voices"
      }
      ,
    
      "s03-e19-through-the-looking-glass": {
        "title": "עונה 3 פרק 19 - Through the Looking Glass",
        "content": "הפרק נפתח עם סיסקו המסכן שצריך להתעסק עם התעלול האחרון של קווארק והתלונות של אודו, ומייד אחרי הפתיחה ההומוריסטית (נגיד) הזו פתאום בא או’בריין, שולף פייזר ואיזה מכשיר מוזר וחוטף את סיסקו השד יודע לאן. רגע, מה? מי זה? ובכן, אפילו לא התאום המרושע של או’ברייאן אלא או’ברייאן עצמו. אתם מבינים, הבעיה היא שיש שני או’ברייאנים. למעשה, בסדרה הזו כבר ראינו הרבה יותר או’ברייאנים: היה גם את ההוא מ-Whispers שהיה שיבוט או’ברייאן שחשב שהוא או’ברייאן; והיה את הזה מ-Visionary שהיה או’ברייאן באיחור של כמה שעות, והפך להיות או’ברייאן הקבוע; והיה עוד אחד - ההוא מ-Crossover, פרק שחיסל שלל דמויות-עולם-מראה (למשל, אודו וקווארק, שלא יופיעו בפרק הזה יותר מאשר בפתיחה בשל כך) אבל לא את האו’ברייאן המראתי. שעכשיו החליט שהוא ממש, אבל ממש צריך את סיסקו של היקום הזה.כזכור, ב-Crossover קירה ובאשיר נקלעו בטעות לעולם המראה שהופיע לראשונה ב-TOS. בעולם הזה בני האדם היו מנייקים רציניים, אבל עכשיו התהפכו היוצרות והם משועבדים על ידי ברית של באג’ורים-קרדסים-קלינגונים, כש-DS9 ידועה בתור “טארק נור”, נשלטת על ידי גרסה פסיכית של קירה (“קירע”, כפי שאני קורא לה) עם גארק בתור הסיידקיק, ומכילה בעיקר עבדים בני אדם שמועבדים בעיבוד עופרות, כי זה בדיוק מה שצריך תחנת חלל בשבילו. כצפוי, קירה ובאשיר שרק רצו לחזור הביתה בשלום חוללו מהומה וגרמו לכך שסיסקו ואו’ברייאן של עולם המראה יפתחו במרד. מה קרה מאז? לא דברים טובים במיוחד. המרד הולך מדחי אל דחי ועושה רושם שפוצצו לסיסקו של עולם המראה את הספינה. אוי שיט, סיסקו של עולם המראה היה אחד מהדמויות היחידות שממש חיבבתי שם. מצד שני, אם סיסקו הרגיל אמור להיכנס לנעליים שלו זה יתן לשחקן תירוץ לשחק קצת לשם שינוי, וזה טוב (באופן כללי לשחקן של סיסקו יש נטייה להיות הכי משעמם בעולם כל עוד סיסקו עושה דברים של מפקד תחנת חלל, ולהיות די מוצלח בכל חריגה אפשרית מהדמות).מהר מאוד סיסקו חוטף לאו’ברייאן את הפייזר, אבל אין לו דרך לחזור הביתה בלי שאו’ברייאן יעשה את הקסם כלשהו שלו שמאפשר לו לעבור בין יקומים (אני אסספנד את אינסוף הדברים שאו’ברייאן יכל לעשות עם הקסם הזה מלבד לחטוף את סיסקו), ובכל מקרה או’ברייאן משכנע אותו מהר מאוד להשלים את המשימה שסיסקו המראתי התחיל: יש מדענית בת אנוש בשירות הברית (תזכורת: כאן הברית הם הרעים) שעובדת על שקרכלשהו שאם יושלם ישמיד את המהפכה. הרעיון הכללי הוא לחסל אותה, אבל סיסקו המראתי חשב שהוא יוכל לשכנע אותה לערוק במקום. ואז התפוצץ. הטוויסט? היא הייתה אשתו של סיסקו המראתי. עוד טוויסט? זו ג’ניפר - דמות המראה של אשתו של סיסקו האמיתי - שכזכור, נהרגה בקרב עם הבורג בתחילת הסדרה. הא, זה רעיון טוב! שימוש יפה בדמות!אוקיי, בואו ניקח הפסקה קטנה כדי להזכיר את מה שאמרתי גם ב-Crossover. זה “אחד מהפרקים האלה”. בכך אני מתכוון לפרק שאין לו שום דרך לעבוד אלא אם נוותר מראש על כל שבריר של הגיון מאחוריו. ברור שאין שום סיכוי שבעולם המראה ג’ניפר וסיסקו עדיין ייפגשו ויתחתנו. ברור שאין גם הגיון בכך שעוד דמויות מוכרות של DS9 צצות פתאום בגרסאות מראה שלהן. אני אפילו לא אנסה להתייחס לזה. הרעיון בפרק כזה הוא ליהנות ככל הניתן ממה שקורה בו, לא לנטפק.הבעיה היא שאין יותר מדי ממה ליהנות. כמו ב-Crossover, כך גם כאן הפרק מתלהב יותר מדי מלהציג דמויות מראה ולא לעשות איתן כלום. כך אנחנו מקבלים כינוס של המורדים שאליו נכנס סיסקו (שמתחזה לסיסקו המראתי), ויש שם מכל טוב (ראו תמונה) - באשיר עם תספורת מזעזעת על תקן המנהיג החדש בעיני עצמו של המהפכה (מאיפה הבאשיר הזה הגיע? בפרק הקודם הוא לא היה) וחוטף בוקס מסיסקו. רום על תקן הפרנגי הזועם שרוצה לנקום את החיסול של קווארק בפרק הקודם. טובוק מ-Voyager שנותן הופעת אורח קצרצרה שכוללת בעיקר דיבור-וולקני-לוגי (שזה תמיד כיף, אני לא מתלונן) ולסיום גם דקס עם תספורת מזעזעת (מאיפה דקס הזו הגיעה? בפרק הקודם היא לא הייתה) שמתגלה בתור המאהבת של סיסקו והדבר הראשון שהיא עושה הוא לתת לו סטירה והדבר השני הוא לגרור אותו לחדר המיטות, כאילו זו לא הקלישאה הכי מעיקה ביקום.ההמשך המתבקש הסטנדרטי הוא זה שבו סיסקו מנסה להתחמק באופן גמלוני קומי מדרישות הסקס של דקס, ו… רגע, לא, זה לא מה שקורה. אלוהים אדירים סיסקו עושה סקס. סקס עם דקס. זה… מה זה בדיוק אומר על יחסי סיסקו-דקס של העולם הרגיל? אם הם היו אפלטוניים לחלוטין לא הייתי מצפה שיקרה מה שקרה פה, ועד עכשיו האמנתי שהם אכן אפלטוניים לחלוטין ולא סתם מאופקים מטעמי שרשרת הפיקוד. נו טוב, אני מניח שהסדרה לא חשבה על זה בעצמה יותר מדי ולא אכפת לה - סתם רצו לעשות דברים מגניבים של עולם המראה. מה שקורה בעולם המראה נשאר בעולם המראה. אלא אם זה או’ברייאן. ואז הוא יוצא מעולם המראה וחוטף אנשים. ואני תוהה מה עוד יעשו בעתיד.חוץ מסיסקו יש לנו כל מני קטעי קירע-את-גארק על התחנה, כשהם מתעללים באנשים אקראיים. קירע עדיין מוצלחת יחסית אבל מוגזמת בצורה כל כך מוגזמת שזה מוגזם. גארק, לעומת זאת, מאכזב. בפרק הזה הוא קרדסי סטנדרטי למדי, והרי גארק האמיתי הוא כל דבר מלבד סטנדרטי. נו טוב. אם כבר לקחת מישהו שיהיה קרדסי סטנדרטי, השחקן של גארק הוא הטוב ביותר.אחרי חצי פרק של הקדמות שכאלו מגיע האקשן. התוכנית של סיסקו היא לא לנסות להתגנב לתחנה (מה שגרם לסיסקו המראתי להתפוצץ לפני שהגיע אליה) אלא לשלוח את רום להלשין עליו, להיתפס יחד עם או’ברייאן, ואז איכשהו לגרום לג’ניפר לדבר איתו, לשכנע אותה להצטרף אליו, ואז לברוח. נשמע ממש מפגר. למה שזה יעבוד? ובכן, לסיסקו יש קלף אחד בשרוול - סיסקו המראתי היה המאהב המועדף על קירע, וכשהם נתפסים הוא נכנס ישר לתפקיד וקירע לוקחת אותו ישר לחדר שלה.רגע, מה? האם באותו הפרק סיסקו עושה סקס עם שתי דמויות הנשים הראשיות בסדרה, בגרסת המראה שלהן? הם באמת לקחו את הקטע של “בואו נשתגע” רחוק, מה? אבל מהפרק אי אפשר להבין אם יש סקס או אין - בסצינה היחידה שלהם ביחד בחדר כולם לבושים ולא ברור אם זה הרבה אחרי אקט או שהכיף עוד לא התחיל. אני מנחש שאחרי.מכיוון שיש לו מעמד של חביב המורה, לסיסקו אין בעיה לארגן פגישה עם ג’ניפר. השיחה שלו איתה היא החלק הרציני היחיד בפרק. הסאבטקסט כאן זועק לשמיים, כמובן: שתי דמויות שחורות שיושבות ומדברות על שחרור מעבדות ועד כמה מישהי כמו ג’ניפר, שעובדת בתנאים טובים יחסית, היא עדיין בחזקת עבד גם אם היא לא מרגישה כך. סוף דבר, היא כמובן מסכימה להצטרף לסיסקו למרות כל משקעי העבר (סיסקו המראתי היה דוש רציני, כמה מפתיע).תוכנית הבריחה המהוללת של סיסקו כוללת בעיקר להרביץ לשומרים ולירות בהם, תוך שאו’ברייאן מחבל בחוטים אלו ואחרים ומארגן מרידת עבדים. זוכרים את כל אמצעי ההגנה המבריקים נגד מרידה שראינו ב-Civil Defense? אין להם זכר כאן, כמובן. עם זאת, כשהם מגיעים לדלת של ספינת המילוט שלהם הם רואים שהנהג המיועד - רום - די תלוי עליה כשכל מני דברים חדים מבצבצים ממנו. וואו, זה היה גרפי יחסית לסדרה הזו.ובכן, אופס. עכשיו יש כל מני יריות ומרדפים עד שפתאום צץ לסיסקו רעיון גאוני כשהוא מוצא את עצמו ליד מחשב (אותו מחשב שהתחיל את כל המהומה ב-Civil Defense). כשקירע באה להוציא להורג את כולם, הוא מבהיר לה שהוא הפעיל את מנגנון ההשמדה העצמית של התחנה ויש לה תשע דקות לתת לכולם לברוח. כמובן שקירע לועגת לו עד שהוא אומר לה מה הססמה שלה, וכשהיא מנסה לעצור את ההשמדה הוא מבהיר לה שהוא החליף את הססמא.אוקיי, את זה אני כן אנטפק קצת.עד כמה רמת האבטחה של DS9 בעולם המראה גרועה? עד כדי כך שהססמא האקראית לחלוטין של מפקד התחנה זהה לססמא של מפקד התחנה ביקום מקביל. באמת? באמת באמת? אתם לא מחליפים ססמא כל שבוע עם איזה מחולל אקראיות קוונטי? אתם באמת מצפים שנאמין לזה? וואו. באמת לא היה ידע מעניין יותר שסיסקו יכל להביא איתו מהעולם שלו שיאפשר לו לצאת מהתסבוכת הזו בצורה קצת סבירה יותר?סוף דבר - סיסקו ושות’ נמלטים; ג’ניפר מבינה שסיסקו הוא לא סיסקו שלה, סטייל שובו של מרטין גר; התחנה לא מתפוצצת וכנראה עוד נפגוש את קירע וגארק בעתיד; ולא נהניתי מהפרק הזה כפי שקיוויתי שאיהנה. הוא היה לא רע, אבל באופן כללי אני מרגיש שקונספט עולם המראה לא עובד כל כך טוב.",
        "url": "/ds9//S03/E19/Through_the_Looking_Glass"
      }
      ,
    
      "s03-e20-improbable-cause": {
        "title": "עונה 3 פרק 20 - Improbable Cause",
        "content": "הו, וואו.היו לנו העונה שלושה פרקים עם גארק שבהם גארק לא היה גארק - גם The Search, Part II; גם Distant Voices וגם Through the Looking Glass. עכשיו סוף סוף קיבלנו פרק גארק עם גארק האמיתי.ככה צריך לעשות פרק גארק.כאילו שזה לא מספיק טוב, הפרק הזה סוף סוף זורק את אודו הישר על גארק, מה שאומר ששתי הדמויות המעניינות ביותר בסדרה (ושניים מהשחקנים הטובים ביותר בה) עושים דברים ביחד; וכאילו שזה לא מספיק גם דוחפים פנימה התקדמויות בעלילה הגלובלית שמתקשרות יפה מאוד לדברים שקרו העונה. התוצאה היא אחד הפרקים הטובים ביותר בסדרה כולה עד כה וכנראה הפרק הטוב ביותר עד כה בעונה - וזה קשה, כי בעונה הזו היו הרבה פרקים מצויינים. התעלומה הגדולה ביותר מבחינתי היא אם הפרק הבא יהיה טוב אפילו יותר - יש לכך לא מעט פוטנציאל.אנחנו מתחילים עם הריטואל האהוב עלינו - ארוחת גארק-באשיר שכוללת שיחה על שייקספיר וכמה ש”יוליוס קיסר” היה צפוי כי הרי היה ברור לגארק שברוטוס יבגוד, אז מה הטעם לקרוא? זה נגמר בפיצוץ - כלומר, הארוחה נגמרת ברוח טובה, גארק חוזר לחנות שלו, ואז החנות מתפוצצת. מה, חשבתם שיהרגו לנו את גארק? אין שום סיכוי. החנות די הרוסה אבל גארק נפצע רק קל.אודו ואו’ברייאן מייד מתחילים לחקור, וחיש קל מגלים שזה היה פיצוץ מכוון שמישהו ניסה להסוות בתור תאונה. נו באמת! קצת נמאס לי מהמוטיב החוזר הזה של משהו שמבויים להיראות כמו תאונה אבל נעשה בצורה כל כך חובבנית שכולם מייד עולים על זה. לפחות תתאמצו קצת! מכל מקום, מכיוון שהחנות של גארק היא לא בדיוק מקום התאספות של שלל טיפוסים מפוקפקים שאינם גארק, די ברור מי היה המטרה פה - הקרדסי הגולה שהוא כנראה גם רב-מרגלים-לשעבר של מסדר האובסידיין שהוא ארגון המרגלים הקרדסי הכי הכי בעולם! ועכשיו לכו תתחקרו אחד כזה.הו. אודו מתחקר את גארק. זה חייב להיות טוב. וזה אכן טוב, עם ציטוטים כמוGarak: There’s the Nausicaan whose wedding suit I misplaced. And the Yridian I owe money to. And, of course, there’s always Major Kira.Bashir: This is serious, Garak.Garak: I’m serious. I don’t think she likes me.Odo: She doesn’t. But if she wanted you dead, you would be.זה מסתיים בשלל שקרי גארק סטנדרטיים, שגורמים לבאשיר לספר לגארק את הסיפור על הילד שצעק זאב זאב. מוסר ההשכל של באשיר: אם תשקר כל הזמן לא יאמינו לך. מוסר ההשכל של גארק: אף פעם אל תחזור על אותו שקר פעמים. הא! ככה עושים פרק גארק!כדי לקדם את העלילה, החקירה של אודו ואו’ברייאן מצביעה על חשוד אפשרי בהתנקשות כתוצאה משקרכלשהו בפצצה שהוטמנה. אודו מתחקר את החשוד, שגם נראה מוזר וגם מתחזה למוכר בשמים תמים כמעט כמו שחייטים הם תמימים. החקירה הזו היא תענוג, בפרט כשרואים שאודו רואה הישר דרך המתנקש ומתחיל לערבב כמה מה”בשמים” שלו מול הפרצוף של המתנקש שכמעט מתפלץ כי עוד טיפה אחת ויתקבל רעל שגורם התקף לב בשאיפה (איך לעזאזל אודו ידע את זה?). בקיצור, אין ספק שזה מתנקש, ואודו מתקין לו מכשיר מעקב על החללית ומשחרר אותו ואז יוצא לרדוף אחריו ומגלה את גארק בחללית שלו. אודו מנסה להעיף אותו, גארק יודע להיות מאוד עקשן כשהוא רוצה. כיף חיים. בסוף הם יוצאים שניהם לדרך. כפי שגארק אומר: “Trust me, Constable. I can be a most pleasant travelling companion. And this promises to be an interesting trip.”. שניה אחר כך החללית של המתנקש מתפוצצת והטיול המעניין מגיע לקיצו העגום. אפילו גארק נראה מופתע.שוב! שוב! שוב יש לנו התנקשות שאו’ברייאן מצליח תוך שניה באמצעות ניתוח שקרכלשהו לעלות על זהות המבצעים שלה, וזה קצת מפתיע - הרומולאנים. אז הם שכרו את המתנקש כדי לחסל את גארק? למה? אודו מתקשר לרומולאנים שאפילו לא טורחים להכחיש שחיסלו את המתנקש (שהיה מבוקש אצלם על בלה בלה בלה) אבל מכחישים, מן הסתם, ששכרו אותו או שהם יודעים שהוא מתנקש. בקיצור, מבוי סתום. אז אודו מחליט לשלוף את נשק יום הדין ונוסע לבקר מודיע שלו. מודיע ש… אין לי מושג מי הוא. הוא מתגורר במערה אי שם והוא קרדסי, והוא חייב משהו לאודו, אבל אפילו את הפנים שלו לא רואים. יש שני קרדסים שאפשר לחשוב בהם שהם המודיע: גאל דוקאט, שבוודאי מכיר את אודו היטב אבל כל משחקי ה-Cloak and Dagger הללו הם לא ממש הסגנון שלו; ורב-המרגלים הקרדסי ההוא, נו, איך קראו לו, זה מהפרק שבו גארק נגמל מסמים (The Wire). אבל זה גם לא הסגנון של רב-המרגלים שבשעתו קיבל את באשיר באופן גלוי בבית שלו. אז מי זה? לא ברור.למודיע אין מושג למה שהרומולאנים ינסו להרוג את גארק, אבל הוא מבהיר לאודו שזה ממש לא הסיפור פה. בשבועות האחרונים יש פעילות רומולאנית ענפה, עם שלל ספינות שמתקרבות לגבול עם קרדסיה. קרדסיה עצמה מוכנה למלחמה, אז לא ברור מה הולך פה. אבל גארק הוא רק חלק מהסיפור, וחלק קטן - בו זמנית עם ההתנקשות בגארק היו עוד חמש התנקשויות אחרות באנשי מסדר האובסידיין, וגארק הוא היחיד ששרד.העלילה מסתבכת! הא!בהתחלה חשבתי לומר שזה ממש מופרך שכל ההתנקשויות הללו יוצאות לפועל בו זמנית, אבל למעשה זה הדבר ההגיוני יותר - אם ההתנקשויות היו מבוצעות בהדרגה, סביר להניח שהן היו מגיעות לאוזני היעדים והם היו מתכוננים טוב יותר. ההגיון הפנימי של הפרק הזה מאוד מוצלח ולא מצאתי בו פגמים של ממש.אודו חוזר לתחנה, והוא מעוצבן. הוא רוצה תשובות. גארק מופתע לגלות על שאר ההתנקשויות, אבל ממשיך לשחק אותה תמים וחצי-מכחיש שכולם היו ביחד במסדר האובסידיין. כאן פוקע לאודו הפיוז והוא צועק על גארק שהוא גרר אותו לעניין הזה אז שישתף פעולה. גארק מעמיד פנים שהוא תוהה על מה הוא מדבר ואז אודו צועק עליו שהוא יודע שגארק פוצץ לעצמו את החנות. לשם שינוי גארק שותק, ואודו המרוצה מעצמו אומרWell… I don’t think I’ve ever seen that particular expression on your face. Is it surprise?ואכן, זה הגיוני, כשחושבים על זה. המתנקש היה מומחה לרעלים. מה פתאום הוא מפוצץ דברים? ולמה בצורה כל כך חובבנית עד שאו’ברייאן עולה על זה בקלות? גארק הבחין במתנקש, הקדים תרופה למכה ופוצץ לעצמו את החנות כדי לערב את אודו בעניין. רגע, למה לא פשוט לפנות אל אודו? ובכן, כי אף אחד לא מאמין לגארק, אז הנער שצעק זאב זאב שיקר שקר אחר. יפה! (לא הכי הגיוני - אני די בטוח שאודו היה עוזר לגארק בכל מקרה - אבל יפה!)כמו כן היה לפיצוץ הזה את הבונוס הנחמד של לחרב את החנות של גארק, משהו שהוא נהנה ממנו ביותר.גארק סוף סוף מתחיל לשתף פעולה ולספר את מה שנשמע כמו האמת. כל הנרצחים, יחד עם גארק, היו מקורבים לאנברן טיין - רב המרגלים ההוא מ-The Wire. אז הדבר המתבקש ביותר הוא להתקשר אליו ולשאול מה לעזאזל, למרות שאנחנו כבר יודעים שהוא וגארק מסוכסכים ביותר על משהו. רק שאחרי שהם מתקשרים מתברר שטיין לא בבית - הוא עזב לפני יום בנסיבות מסתוריות. מסתורי!גארק ואודו יוצאים לחפש את טיין במיקום שקרכלשהו שגארק חושב שסביר שהוא יהיה בו, ואנחנו מקבלים עוד שיחת גארק-אודו ארוכה. אודו מתחקר את גארק על טיין, וגארק במצב רוח של לנדב מידע ומספר שטיין הוא האחראי הישיר לגלות שגארק נמצא בה. למה? לא ברור. ולמה גארק ממשיך לסכן את חייו עבור טיין למרות זאת? אודו מתחקר, גארק מתחמק. אודו טוען שהקשר בין גארק לטיין הוא יותר מ”אני חייב לו משהו” - קשר של מנטור ובן טיפוחים (אבל בעצם כבר ידענו את זה מ-The Wire). גארק עובר למתקפה ומתחקר את אודו מה פתאום הוא מקשקש כל כך הרבה על רגשות אנושיים שהוא מעולם לא חווה בעצמו, והאם יש מישהו בעולם הזה שבאמת חשוב לו - אבל אודו, כמובן, מתחמק ממנו. ואז הרומולאנים צצים משום מקום ותופסים את שניהם.גארק ואודו מוצאים את עצמם על ספינה רומולאנית, ופוגשים את המוח שמאחורי כל הסיפור. מישהו כאן מופתע מכך שזה טיין עצמו? כנראה שלא, אבל זה שזה לא מפתיע לא אומר שזה לא מוצלח. אחרי כמה חילופי מהלומות מילוליות בין גארק ובין טיין, אנחנו מקבלים מטיין הסבר פחות או יותר מלא ואמין לכל הסיפור. נראה שטיין החליט לצאת מהפרישה שלו ולחזור לתפקיד ראש מסדר האובסידיין, והחיסול של גארק ושות’ הוא חלק מהנקיון ההכרחי מאנשים שיודעים עליו דברים שמסכנים אותו לפני שהוא חוזר לתפקיד. אבל הוא לא חוזר סתם כי מתחשק לו; הוא חוזר בראש ובראשונה כי הוא מוביל מבצע שאפתני במיוחד: שיתוף פעולה קרדסי-רומולאני של צי שמתעתד להיכנס לחור התולעת, ולעשות משהו עם הדומיניון.לעשות מה עם הדומיניון?טיין טוען שלהשמיד אותו. הוא יודע איפה נמצא עולם הבית של המייסדים, כי ב-Visionary הפדרציה העבירה את המידע הזה לרומולאנים, וטיין משתף איתם פעולה; ויש לו את הצי לכך, כי כבר ב-Defiant ראינו שמסדר האובסידיין בנה לעצמו צי פרטי. הרומולאנים משתפים איתו פעולה, אבל לא כולם; המבצע הוא מבצע משותף של השטאזים שלהם - מסדר האובסידיין הקרדסי והטל-שייר הרומולאנים, שפועלים מאחורי גב הממשלות שלהם וכנראה יעמידו אותם בפני עובדה מוגמרת בהמשך.האם אני באמת מאמין להם שהם רוצים לפוצץ את המייסדים ולא, נאמר, לכרות איתם ברית? ובכן, לא, אני לא מאמין. לכן הפרק הבא יהיה כל כך מותח. אבל בואו נחזור לשאלה מה עם אודו וגארק. מן הסתם טיין לא מתכנן לשחרר את אודו כל כך מהר, אבל מה עם גארק? גארק צועק על טיין שהוא מעולם לא בגד בו. “At least, not in my heart”, ושהוא בא אליו כדי להציל אותו; טיין טוען שהוא מאמין לו לשם שינוי, ולכן הוא נותן לו בחירה - או להסתלק מבלי שיאונה לו רע, או להצטרף אליו. לסיים את הגלות שלו. גארק המום. הוא לא מאמין שטיין באמת יסלח לו על מה שהוא עשה (אבל מה הוא עשה?! גם בפרק הזה לא גילינו) וטיין מבהיר שהוא לא יסלח אבל הוא מוכן לשכוח.לא גארק! אל תצטרף אליו! הצד האפל! מלכודת! משהו! אבל כמובן שגארק מצטרף, וקצת קשה להאשים אותו (ראו תמונה). ועכשיו לאן זה ילך? שיא המתח!בכנות, אני לא מצליח לחשוב על משהו אחד שלא נעשה ממש טוב בפרק הזה. גארק היה מצויין. אודו היה מצויין. היה הומור מוצלח, למרות שזה פרק רציני. הייתה התקדמות עלילתית משמעותית שהתבססה על מה שקרה בסדרה עד כה. הייתה כאן עבודת הכנה פנטסטית לפרק הבא, שיכול להתפתח לשלל כיוונים מעניינים. פשוט מעולה! אני רק מקווה שהפרק הבא באמת יעמוד בהבטחה שהפרק הזה סיפק - ולאור כמה שהעונה הזו הייתה מוצלחת עד כה, אני די אופטימי.",
        "url": "/ds9//S03/E20/Improbable_Cause"
      }
      ,
    
      "s03-e21-the-die-is-cast": {
        "title": "עונה 3 פרק 21 - The Die is Cast",
        "content": "הפרק הקודם הבטיח. האם הנוכחי קיים? חלקית כן וחלקית לא. זה היה פרק מוצלח מאוד בפני עצמו, עם אחד מהרגעים הטובים ביותר בסדרה עד כה, אבל בסופו של דבר גם הוא הובס על ידי מפלצת הסטטוס-קוו. אני לא אוהב את מפלצת הסטטוס-קוו.אוקיי, איפה היינו? בלב מזימה קרדסית-רומולאנית לפצפץ את הדומיניון מתחת לאף של הממשלות של קרדסיה ורומולוס. מזימה שמובלת על ידי ראש מסדר האובסידיין והמנטור לשעבר של גארק, אחד אנברן טיין. וגארק מחליט להצטרף לחגיגה הזו, בזמן שאודו מוצא את עצמו תקוע בפנים. אבל אנחנו לא מתחילים איתם אלא עם יום שקט ושלו ב-DS9 שנפתח בארוחה של באשיר עם או’ברייאן, שמתגלה כתחליף-שותף-ארוחה עלוב במיוחד לגארק. ואז פתאום עשרות חלליות ענק יוצאות מהסוואה אל מול התחנה, וכל מה שאנשי DS9 ההמומים יכולים לעשות הוא לבהות בכולם עוברים דרך חור התולעת.אוקיי, תקשיבו, זוכרים איך ב-Visionary הרומולאנים רצו לפוצץ את חור התולעת? אם ככה צי מצליח לעבור דרך החור בלי לטרוח להסוות את עצמו, כנראה שגם היה אפשר להשמיד את החור אם ממש היה בא שם למישהו. אבל מי זוכר כבר את קו העלילה הזה.בינתיים על החללית הרומולאנית שלהם, גארק וטיין עסוקים בלהסתחבק ולהעלות זכרונות מימיהם בשטאזי. למשל, זוכרים את הפעם הזו שגארק חילץ הודאה ממישהו על ידי כך שהוא פשוט ישב ובהה בו בחדר החקירות במשך שעות? זה לגמרי לא אקדח שמופיע במערכה הראשונה! והיי, טיין, זוכר שיש איזה גאל דוקאט? הישר לרשימת החיסול שלי! והיי, גארק, זוכר את עוזרת הבית שלי שאתה מחבב? ישר לרשימת החיסול שלי! מה, גארק, אתה לא בעד? איזה רך אתה! זה לגמרי לא אקדח שמופיע במערכה הראשונה!הדברים המקסימים שאנשים מדברים עליהם בשיחות חולין.את הכיף מקלקל איזה רומולאני קפוץ תחת (איזה רומולאני אינו קפוץ תחת?) שקורא לעצמו קולונול לובוק ומתנהג כאילו זו הספינה שלו ועושה דברים שרומולאנים עושים כמו לאיים לירות בגארק אם הוא יכנס למקומות בלי ליווי, ולספר ששמו את אודו באיזה כלא מאולתר. מה שמוביל את טיין לומר לגארק שהמשימה הראשונה שלו היא לבקש מאודו מידע על המייסדים שיכול לעזור להם. לא, לא “לבקש”; בשלב הזה הוא באמת מתכוון ל”לבקש”.אז גארק הולך לבקר את אודו עם נופת הצופים הרגילה שלו. אודו כמובן רותח עליו, מה שמוביל את גארק לומר“Why, Constable, you seem positively disappointed in me. I suppose it’s understandable. I did pledge my undying devotion and eternal allegiance to both you and the Federation.And you and I’ve been through so much together. I know you considered me a close friend. No wonder you feel betrayed.”זה ציטוט קולע לחלוטין שמכוון הישר אל הקהל בבית. זה שברור לו שגארק אמור להיות הגוד גאי, ואיך הוא בכלל מעז לשתף פעולה עם הקרדסים המנייקים הללו ולמה הוא לא חבר של אודו הרי כולנו אוהבים את אודו. כמו איך שחיבבנו את גאל דוקאט ב-The Maquis למרות שהוא היה ונשאר מניאק רציני. אנחנו אוהבים את גארק כשהוא חלש ומסכן בגלות, אבל גארק הוא הכי מעניין כשיש לו הזדמנות לצאת מזה ולחזור לחיים הרגילים שלו, ואז יש לנו הצצה אל גארק האמיתי, וכמה שהוא כבר הושפע מגארק-החייט. ראינו את זה ב-Profit and Loss ואנחנו הולכים לראות את זה עוד יותר כאן. מה שמעניין הוא שלכאורה ראינו את זה גם בפרקי עולם המראה, אבל גארק של עולם המראה הוא קרדסי גנרי יחסית, בעוד שגם גארק-האמיתי הוא לא ממש גנרי.בכל מקרה לא, אודו לא מספר לגארק כלום. מה חשבתם שיקרה? ברור לקראת מה זה הולך - גארק הולך לשבת בחדר ולבהות באודו עד שהוא יישבר. אם זה יבוצע נכון, זו עשויה להיות אחת מהסצינות החזקות והטובות ביותר עד כה בסדרה. השאלה היא איך יעשו את זה.בינתיים ב-DS9 מתברר שהפדרציה טרפדה שדר של טיין לקרדסים ולכן כבר יודעת את כל הסיפור. התגובה של הפדרציה? סבירה. הוראה לפנות את DS9 מכל מי שלא הכרחי ולהעמיד את הדיפיינט בהיכון. התגובה של סיסקו? אידיוטית במיוחד: לצאת עם הדיפיינט לרביע גאמא כדי לחפש את אודו וגארק - עד כאן יחסית סביר - עם כל שרשרת הפיקוד של DS9. שוב! הם עושים את זה שוב! אנחנו במצב חירום. הדומיניון עלול לתקוף בכל הכוח את היציאה מחור התולעת בתור נקמה, וסיסקו מחליט שזה הזמן להעלים את כל אנשי המפתח בתחנה? אלוהים אדירים בנאדם, אתה אמור להשאיר לפחות את קירה. וכן, אני יודע שעושים את זה כי רוצים לשלוח את הדמויות להרפתקאה ביחד, אבל זה פשוט לא אמין בצורה קיצונית. רציתם לעשות סדרת טלוויזיה סביב תחנת חלל, אבל אז גיליתם שתחנת חלל זה משעמם ואתם רוצים להוציא אנשים להרפתקאות בספינת חלל? תשאירו מישהו בתחנה! מישהו חייב להישאר! אתם שוב ושוב נוטשים את התחנה לניהולו של קווארק!יחד עם שרשרת הפיקוד של סיסקו מצטרף לטיול גם ההוא שבתיאוריה החליף את אודו בתחילת העונה ומאז לא שמענו ממנו כלום. חיש קל אחרי שהם עוברים את חור התולעת מנגנון ההסוואה קורס (אגב, הרומולאנית שרק לה היה מותר להתעסק איתו בתחילת העונה התפוגגה ואיננה עוד) וההוא מודיע שהוא חיבל בו כדי להכריח אותם לחזור. במקום שהם יחזרו, או’ברייאן לוקח זמן ומתקן את המנגנון והם ממשיכים כשכולם זועמים על ההוא שבסך הכל מילא את הפקודות של האדמירל של הפדרציה בזמן שסיסקו ושות’ הם מפירי חוק ושברו את שרשרת הפיקוד. בפעם המי יודע כמה. תקשיבו, הקלות שבה עושים את זה ב-DS9 היא לא רצינית. ב-TNG הרבה יותר הקפידו על עניינים כאלו, וזה יצר דילמות מעניינות יחסית ושמר את הסדרה אמינה יחסית. אם DS9 רוצה להציע חזיון “מלוכלך יותר” ליקום, היא צריכה בראש ובראשונה להפסיק עם השטות הזו של גיבורים שהם Chaotic Good ואין שום השלכות לשבירת החוקים המתמשכת שלהם (בסוף הפרק ירמזו לכך כשהאדמירל יגיד לסיסקו ש”בפעם הבאה אהיה חייב לשפוט אותך או להעלות אותך בדרגה”, אבל זו הרי התחמקות).בינתיים אצל גארק, טיין חושף את תוכנית הפעולה הגאונית שלו - לבוא עם כל הצי שלו אל הכוכב של המייסדים, ולפוצץ להם את הצורה. רגע, מה, זה הכל? אתה רציני? אתה באמת חושב שזה יעבוד? המייסדים כבר יודעים שהמידע על מיקום כוכב הבית שלהם דלף. אתה באמת חושב שלא יהיו להם הגנות שונות ומשונות? אה, טיין מעלה את האפשרות הזו; אבל רק כדי להגיד לגארק שילך לחקור את אודו ויברר כל מה שאפשר. והפעם לא להיות נחמד ולקבל “לא” כתשובה.זה השלב שבו ברור שההתקפה הזו תהיה כישלון המחץ ושלא סביר שתהיה לה השפעה כלשהי על המייסדים (חוץ אולי מלתת להם תירוץ לפתוח במלחמה כוללת). קשה שלא לתהות איך טיין, שאמור להיות רב מרגלים מחוכם במיוחד, עושה שגיאות כל כך מגוחכות. הפרק עצמו יתייחס לזה בהמשך כשטיין יאשים את כמה שהוא חלוד בעקבות היציאה לפנסיה וכדומה, אבל אני מתקשה לקנות את זה. זו שגיאה שאף אחד סביר לא היה עושה. נו, מילא.כל הדברים הללו לא חשובים, כי אנחנו מגיעים אל מה שבבירור אמור להיות הקליימקס של זוג הפרקים הללו - גארק ייאלץ לחקור את אודו, בצורה לא נעימה. אבל בעצם, איך? אודו הוא משנה צורה, קשה להניח שמשהו משיטות העינויים הסטנדרטיות של הקרדסים הולך לעבוד. לרוע המזל, על זה טיין כן חשב, ויש לו פתרון שטני למדי - מסדר האובסידיין הצליח ליצור מתקן שמונע ממשני צורה לשנות צורה. אוקיי, זה באמת משנה את כללי המשחק - אפילו לובוק הרומולאני נדהם. אם המכשיר הזה לא יוזכר בהמשך הסדרה זה יהיה אחד מהדברים הקלוקלים ביותר בה עד כה; אבל אם הוא כן יוזכר בעתיד, בהחלט ייתכן שיהיה לו תפקיד יותר גדול אפילו מאשר כאן. וכאן התפקיד שלו גדול.טיין רואה שבעיני גארק כל העסק לא מוצא חן ומציע להפקיד את המלאכה בידי הרומולאנים, תוך שהוא לועג לאופן שבו גארק פתאום חבר של חבר’ה שעובדים אצל הבאג’ורים. כאן גארק דורש שיתנו לו לבצע את העבודה בעצמו - הוא הביא את אודו, ועל כן אודו הוא האחריות שלו. גם עכשיו, כשאנחנו רואים אותו בסביבה הטבעית שלו, גארק ממשיך להיות אניגמטי - האם זו הסיבה שבגללה הוא מסכים? או כדי לגרום לטיין לבטוח בו? או כדי לחסוך מאודו את מה שהרומולאנים יעשו? או פשוט בגלל שהוא מרגיש אחריות למצב שבו אודו נמצא, ולכן עליו לבצע את העינויים בעצמו ולא להפקיד אותם אצל אחרים?אז זה קורה. וזה מזעזע ועוכר שלווה כפי שהיה צפוי שזה יקרה. כל מה שגארק צריך לעשות הוא להפעיל את המכשיר; אודו נדהם לגלות שהוא לא מסוגל לשנות צורה, ובפרט לא יכול לחזור למצב הנוזלי שלו, אליו הוא תמיד חייב לחזור אחרי כך וכך שעות. מה יקרה אם הוא לא יחזור? אף אחד לא יודע, וגארק ואודו נאלצים לחכות ולראות. בסופו של דבר, כל מה שגארק צריך לעשות הוא לנעוץ מבטים.התוצאה היא מזעזעת כצפוי - אודו מתחיל להתפורר, וזה לא נראה טוב וכנראה מרגיש הרבה יותר גרוע משזה נראה. כאן גם מסכת השלווה האניגמטית של גארק מתנפצת - כשהוא צועק על אודו שיתן לו משהו, כל דבר, שאודו שמר בסוד עד כה, כבר אפשר להיות משוכנעים שהוא רוצה להפסיק את זה לא פחות מאודו. ואודו בסופו של דבר נשבר ומספר לו - הסוד הגדול שלו הוא בסך הכל שהוא רוצה לחזור הביתה - הוא כן רוצה להיות חלק ממשני הצורה, למרות האופן שבו הוא דחה אותם בעבר, כשנאלץ לבחור בינם ובין הפדרציה. בשביל גארק זה מספיק כדי להפסיק, למרות שהוא בעצם לא קיבל שום דבר שהוא יכול לתת לטיין (ואין משהו כזה שהוא יכול לקבל מאודו).יש כאן השוואה מתבקשת לפרק ההוא מ-TNG שגם כאן כולל עינויים שמבצע קרדסי. אבל שם הקרדסי הוא פסיכופט גמור - מפלצת גדולה יותר מכל קרדסי שראינו עד כה ב-DS9. כאן הדגש הוא לא על אודו והשאלה אם יישבר, אלא על גארק, והשאלה האם גארק יישבר. העובדה שגארק לא נשבר היא קצת עוכרת שלווה, אבל תואמת לחלוטין את הדמות עד כה. גארק חיסל יריבים קרדסים בלי להניד עפעף כשהם היוו בעיה; הוא מסוגל גם לענות חברים אם צריך. הוא לא ייהנה מזה. הוא ירגיש נורא אחר כך, אבל הוא יעשה את זה.טוב, איך ממשיכים מכאן? עדיין צריך לראות איך טיין מחסל את עצמו בצורה קולוסלית ואיך אודו וגארק נמלטים מכל הטירוף הזה. ובכן, גארק אומר שאודו מעולם לא נשבר, טיין רוצה לחסל אותו, גארק מתנגד וזוכה לתמיכה מפתיעה מצד לובוק הרומולאני, שאחר כך מתחקר את גארק מה יש לו מאודו, אבל חיש קל אנחנו עוברים מזה אל המתקפה על הכוכב. שמתנהלת על פי מה שאפשר לצפות - הצי משגר מטח יריות על הכוכב, ואז דברים מתחילים להתחרבש. לא לגמרי ברור מה הלך שם אבל כנראה שהמייסדים פינו את הכוכב (אבל זה אומר שהם נתנו לצי לירות עליו? מה לעזאזל?) ואחרי המטח הראשוני האיזור מוצף בחלליות של ג’אמהאדר - 150, אם להאמין לסנסורים. זו הולכת להיות השחיטה הגדולה בתולדות מסע בין כוכבים, חוץ אולי מהפעם ההיא עם הבורג (ואכן, ההקבלה מוזכרת בפרק). מה שמעניין בשחיטה הזו הוא שהיא מלווה באפקטים מיוחדים בכמות אינטנסיבית למדי - דומני שזה קרב החלל המרשים ביותר שראיתי עד כה בסדרת מסע בין כוכבים כלשהי. ייתכן שהתחרות עם בבילון 5 גרמה להם להחליט שחייבים לעשות משהו בתחום הזה - בכל אופן, הלך להם לא רע! (כמובן, לא כדאי לשפוט אפקטים בני 20 שנים בסטנדרטים של היום…)כשגארק רואה לאן נושבת הרוח (ולא לוקח הרבה זמן לראות) הוא רץ להציל את אודו. ואז פתאום צץ לובוק הרומולאני עם אקדח שלוף כדי… לעזור להם? רגע, מה? מסתבר שהקולונל הרומולאני הזעוף, שהרגיש לי קצת מוזר רוב הפרק, הרגיש מוזר לא במקרה - הוא אחד מהמייסדים (אני לא יודע אם ההתנהגויות הכמעט-בסדר-אבל-לא-בדיוק של אנשים שהמייסדים מתחזים להם זה במקרה או חלק מעבודת הבימוי, אבל אם זה מכוון, זה עשוי מצויין). היי, זה טוויסט נחמד! לא באמת ראיתי את זה בא! כל העסק היה מזימה של המייסדים - כלומר, טיין יזם את הרעיון בעצמו, אבל המייסדים הם אלו שדחפו אותו קדימה, כדי לחסל את מסדר האובסידיין ואת הטל-שייר, ודה פקטו כדי לנטרל את האיום מצד הקרדסים והרומולאנים. מה שמשאיר איום מהותי רק מצד בני האדם והקלינגונים, ומשנה הצורה אומר ש”אני בספק אם מישהו מהם יישאר איום עוד הרבה זמן”. אוהו אוהו, עושה רושם שיהיה כיף בהמשך.ההמשך צפוי ומתבקש: גארק מנסה להציל את טיין, אבל טיין מסרב להצטרף אליו (מצד שני, לא רואים אותו נהרג אז לכו תדעו אם הוא יחזור או לא); אודו נאלץ לתת לגארק בוקס כדי שיבוא כבר; מסיבה לא ברורה (“כדי שתהיה דרמה”) הג’אמהדר יורים חופשי על הספינה של אודו וגארק כאילו אין שם משנה צורה, אבל זה לא חשוב כי סיסקו ושות’ מגיעים ברגע האחרון כדי להציל אותם ולהשתתף בעוד סיקוונס CGI מרשים (האמת, דומני שהאפקטים כאן הם בכלל לא יצירי מחשב). אחרי אקשן מרהיב שכולל פיצוץ של ספינה ומעבר דרך כדור האש (אש בחלל! אש בחלל!) מגיע משהו קומי למדי - יש עוד ספינה שרודפת אחרי הדיפיינט. סיסקו פוקד לפצפץ אותה עם טורפדו, ומדווחים לו על פגיעה ישירה, אבל אנחנו לא רואים כלום. מה קרה, נגמר התקציב לאפקטים, או שרציתם להתלוצץ על כך שנגמר התקציב לאפקטים?סוף הדבר הוא סוג של חזרה לסטטוס קוו - גארק חוזר אל החנות ההרוסה שלו ומתחיל במלאכת התיקון המעצבנת שלה, כשאודו מגיע לבקר, להודות לגארק על שלא גילה את הסוד שלו לאיש (כולל סיסקו) ולומר שאולי כדאי שהם יתחילו לאכול ארוחות בוקר ביחד - וכן, אודו לא אוכל. עושה רושם שהסטטוס קוו כן השתנה קצת, מה?אז הפרק הקודם הבטיח. האם הנוכחי קיים? סצינת החקירה לבדה הייתה שווה את זה, וגם האקשן היה נחמד, אבל פרט אליהם זה בבירור פרק שסובל מהבעיות הרגילות של הסדרה. בפרט, קשה לסלוח לטירוף של סיסקו שגורר את כל אנשי הצוות למשימת התאבדות בזמן מצב חירום ולכמה שהתוכנית של טיין הייתה אווילית. הייתי אומר שהפרק הזה קצת פחות טוב מקודמו, אבל שניהם ביחד מהווים בקלות את אחד משיאי העונה. חייבים להודות שבמובן מסויים זו לא חוכמה - כבר די מובהק שגם יוצרי הסדרה מבינים שהן אודו והן גארק הם קלפים מנצחים וקל לבנות מסביבם פרקים מצויינים - אבל למי אכפת אם זו חוכמה או לא, אני שמח שעושים את זה.",
        "url": "/ds9//S03/E21/The_Die_is_Cast"
      }
      ,
    
      "s03-e22-explorers": {
        "title": "עונה 3 פרק 22 - Explorers",
        "content": "זה היה פרק נחמד מאוד, עם רעיון עלילתי מוצלח, ושימוש טוב ביחסי סיסקו פאפא-ג’וניור ויחסי באשיר-או’ברייאן. כדי שזה יעבוד, פוזרה כאן כמות גדולה יחסית של סוכר שמאלץ, אבל זה לא הזיק יותר מדי לפרק לטעמי (אני כבר מבוגר מדי מכדי להיות ציני בעניינים הללו).אבל לפני הכל, בואו נוציא את זה מהמערכת: אההההההה סיסקו גידל זקן מה זה פה. וכן, ראיתי תמונות וידעתי שזה בא ואני גם יודע מה עוד הולך לבוא בעתיד. ועדיין, אההההההההההה. בהתחשב בכך שעונה 3 מוצלחת משמעותית יותר מקודמותיה, זה לגמרי Riker’s Beard חדש (אם כי צריך להיות הגונים - שתי העונות הקודמות של DS9 טובות משמעותית יותר לטעמי משתי העונות הראשונות של TNG, שהיו ממש מחורבנות ביחס להמשך הסדרה הנפלא).בואו נתחיל עם עלילת המשנה של באשיר קודם כל. זה מתחיל איתו מפלרטט עם מישהי אצל קווארק, וזה כל כך מביך וגרוע שהייתי בטוח שזו איזו סצינת חלום או הזיית הולודק שלו. אבל לא, זה היה אמיתי ומביך ותודה לאל שדקס גוררת אותו משום עם סיפורים על ביקור מתקרב של איזו לקסינגטון שהיא ספינה סטייל האנטרפרייז שקצינת הרפואה שלה היא בת כיתתו של באשיר שסיימה במקום הראשון, כי באשיר כזכור מ-Distant Voices דפק לעצמו בכוונה את אחת השאלות.או לפחות, כך אמרו ב-Distant Voices. כאן נראה שהוא חושב שזו באמת הייתה טעות ואיכשהו עדיין יש לו רגשי נחיתות כלשהם כלפי ההיא בגלל זה (כן, והיא גם חתיכה אז זה מן הסתם קשור; לא יכלו לקחת מישהי עם מראה ממוצע לכזה דבר, מה?). באשיר הוא כבר מזמן לא ילד כאפות (תודה לאל!) אבל הסדרה טורח להזכיר פה ושם כמה מעצבן הוא יכול להיות, רק שעכשיו אנחנו סולחים לו על זה.אבל איזו עלילה יכולה להיות פה? אין ממש עלילה, זו הרי עלילת המשנה, אבל כן יש קצת בידור. כשבאשיר בא אל קווארק כשההיא נמצאת, היא פשוט עוברת על פניו בלי לשים לב בכלל. מה שמוביל את באשיר להתנחם בזרועות או’ברייאן, ואנחנו מקבלים סצינה של שניהם שיכורים ושרים שירים ומקשקשים. זה נפלא. זו סצינה נפלאה, שמשתמשת בצורה נפלאה באו’ברייאן ובבאשיר. השיא הוא כשאו’ברייאן מנסה לנתח את מה שהשתבש ומכריז שהבחורה או מאוהבת בבאשיר או שונאת אותו שנאת מוות. באשיר תוהה אם אין דרך ביניים ואו’ברייאן מכריז שלא, אין: באשיר הוא או טיפוס כזה ששונאים או שאוהבים. ואו’ברייאן מוסיף שבהתחלה הוא שנא את באשיר, אבל עכשיו… הוא כבר לא שונא אותו.שזה נחמד כי נחמד לדעת שאו’ברייאן התאהב בבאשיר, ועוד יותר נחמד לראות את הסדרה מתייחסת בעצמה לכמה שבאשיר היה בלתי נסבל בהתחלה (בצורה לא טובה) ואיך שהוא השתפר עם הזמן.בסופו של דבר באשיר אוזר אומץ לדבר עם ההיא שמסתבר שבכלל לא ידעה איך שהוא נראה כי פעם הצביעו על החייזר הלא נכון במסיבה ואמרו היי זה באשיר (אמין מאוד. אמין מאוד) וכמובן ששניהם מסתחבקים על ענייני רפואה ואולי עוד דברים, אבל הסדרה מנצלת גם את זה לצורכי אינטרוספקציה ומטא. הבחורה הרי משרתת על ספינה דמויות האנטרפרייז. באשיר בטוח שוואי וואי וואי איזה הרפתקאות היו לה. היא טוענת שהיה משעמם רצח ורוב הזמן הם סתם טסו ולא עשו כלום ובכל מקום שהם הגיעו אליו הם עזבו חיש קל ובקושי יצא לה לחקור משהו והנה באשיר עושה מחקרים ארוכי טווח על באג’ור וכדומה. וזו כמובן מטאפורה גסה למדי להבדלים בין TOS/TNG/VOY ובין DS9. הקבלה שלא ממש עובדת כי המימד ה”אנחנו נשארים כאן ויש לנו עלילות מתמשכות” של DS9 עדיין לא התפתח מספיק טוב לטעמי, אבל העונה נראה שמנסים לעבוד עליו.נעבור לעלילה הראשית. סיסקו פאפא חוזר מחנוכת ספרייה מרכזית כלשהי על באג’ור עם אובססיה חדשה: הוא נתקל בדגם של ספינת חלל מבוססת מפרשי שמש, שזה מה שהבאג’ורים שיחקו איתו לפני 800 שנים, כשבני האדם עוד השיטו ספינות לאמריקה. מה שאומר שהבאג’ורים היו מה זה מתקדמים ומה בדיוק השתבש? (אומרים משהו על “נפילת הרפובליקה הראשונה” אבל לא מרחיבים). זה מעלה נקודה לא אמינה במיוחד שצצה ועולה בכל פעם מחדש - איך זה ייתכן שכל כך הרבה גזעים הגיעו לעידן החלל שלהם פחות או יותר באותו הזמן (מאות שנים זה פחות או יותר באותו הזמן). זה דיון נחמד שדווקא אפשר לתת בו הסברים כלשהם לעניין הזה, אבל נעזוב את זה לבינתיים.האגדה על ספינות השמש של הבאג’ורים היא שהן הגיעו עד קרדסיה (כשגם הקרדסים עוד היו בחיתולים). האם זה סביר? האם ספינה כזו בכלל מסוגלת לעשות משהו כזה? סיסקו, כאמור, התלהב מהרעיון והוא מחליט לפתוח בקון-טיקי האישי שלו - לבנות ספינה כזו שתתבסס רק על הטכנולוגיות שעמדו לרשות הבאג’ורים, ולנסות להגיע לקרדסיה. לעשות קון-טיקי בחלל? רעיון מגניב! אני בעד.או’ברייאן, כמו מהנדס טוב, ממהר לצנן את ההתלהבות של סיסקו ומסביר שספינה כזו לא רק שתהיה פגיעה מאוד לצרות הדרך, גם אין שום סיכוי שתגיע לקרדסיה עם ההנעה שלה, זה ייקח שנים ואין מספיק חמצן וכו’ וכו’. את קירה, המאמינה והפטריוטית הנצחית, זה כמובן מרגיז:Kira: You sound just like a Cardassian. They have denied the possibility of ancient contact for decades. They cannot accept that Bajor had interstellar flight before them.O’Brien: You’re beginning to sound like a Romulan. There’s no technology they don’t claim they invented first.מכל מקום, סיסקו לא מתכנן לעשות טיול של יותר מכמה ימים שאמור להעביר אותו דרך האיזור הכי בעייתי, כדי להוכיח שהמסע תיאורטית אפשרי. עכשיו מגיע השלב שבו אנחנו אמורים להאמין שהוא בונה תוך כמה ימים (תוך כדי ניהול תחנת חלל) ספינת חלל יותר מתקדמת ממה שיש למין האנושי בימינו. אוקיי, אני אאמין, מה כבר קרה. עכשיו מגיע השלב שבו אנחנו מאמינים שמפקד של תחנת חלל יכול פשוט לצאת לטיול של כמה ימים, בספינה פרימיטיבית שבה הוא נמצא בסיכון גדול במיוחד, אחרי שגאל דוקאט מזהיר אותו שכנראה הקרדסים לא כל כך מתמוגגים מהרעיון של מסע שיוכיח שהבאג’ורים התעלו עליהם (לשם שינוי אני מאמין שדוקאט דואג לסיסקו ולא מנסה לאיים עליו אלא באמת להזהיר), ועם כל הסכנות הללו הוא גם לוקח את ג’ייק איתו. אוקיי, אני אאמין, מה כבר קרה.הספינה עצמה עוצבה די מגניב. זה הדבר הכי קרוב לסטימפאנק שראיתי במסע בין כוכבים. מפרשי השמש כמובן קטנים באופן מגוחך, בתמונות של הספינה - זו אותה בעיה כמו להראות באופן ריאליסטי את המרחק בין כדור הארץ לירח. אבל העיקר הוא ממילא לא המסע הדי משעמם של סיסקו אלא העובדה שג’ייק הסכים בסופו של דבר להצטרף אליו והשיחות שלהם. ג’ייק בדרך להיות סופר וקיבל מלגה מאיזה בית ספר בניו זילנד ומתחבט אם ללכת או לא (בסוף אומר שיחכה שנה) ומנסה לשדך לפאפא סיסקו מישהי והם צוחקים על זה ועוד עניינים כאלו. זה שמאלץ עתיר סוכר. זה גם די נחמד. זה אולי הפרק הכי טוב של “יחסי אב-בן” של הסיסקואים עד כה. וזה עוד פרק עם ג’ייק שבו הוא לא מצליח להיות מעצבן למרות שהוא בתפקיד הילד המעצבן.וזה נגמר בכך שהם נקלעים לשדה של שקרכלשהו טכיונים שלא משפיעים על ספינות קטנות כל כך אבל בגלל שקרכלשהו יחס פני שטח למסה בגלל המפרשים הם כן משפיעים איכשהו ומקפיצים את הספינה למהירות Warp ומביאים אותה, כמובן, אל קרדסיה. שם מחכה להם גאל דוקאט עם דיווח על כך ש”במקרה” התגלו כרגע שרידי חללית באג’ורית על קרדסיה, כך שהאגדות זוכות לאימות, ואז הספינות שלו יורות זיקוקים. בחלל. שמאלץ עתיר סוכר כבר אמרתי? אבל נו, אני לא לוקח את זה קשה.מה שבאמת נחמד פה, ברמת העלילה הגלובלית, הוא האופן שבו הפרק הזה מחליק את סיסקו עמוק יותר לתפקיד ה-Emissary. אנחנו רואים שיש לו התעניינות אמיתית והתלהבות מהתרבות הבאג’ורית; ואנחנו רואים אותו חוקר במו ידיו אגדה באג’ורית נוספת ומאמת אותה, אחרי עניין חור התולעת. כמובן שיש כאן תחושה קצת מוזרה של הבאג’ורים הללו צריכים בן אדם שיעשה בשבילם את העבודה; אבל סיסקו הוא בכל זאת הדמות הראשית בסדרה וזה היה התפקיד שהוא יועד אליו מלכתחילה, אז טוב לראות שהסדרה מקדמת אותו לכך בצורה סבירה ורציונלית כמו שעשתה כאן.קשה לי לומר שזה היה פרק גדול במיוחד, אבל הוא היה נחמד, והרעיון של קון-טיקי היה מגניב, והביצוע היה סביר בהחלט, ובאשיר ואו’ברייאן שרו שירי שיכורים. העונה הזו ממשיכה לנצל את כל מה שנבנה עד כה כדי לספק פרקים שגם כשאין בהם שום דבר מיוחד הם מוצלחים למדי.",
        "url": "/ds9//S03/E22/Explorers"
      }
      ,
    
      "s03-e23-family-business": {
        "title": "עונה 3 פרק 23 - Family Business",
        "content": "אחרי שקיבלנו ב-Prophet Motive פרק פרנגים מוצלח אבל בעיקר הומוריסטי, החליטו כנראה שהגיע הזמן לנסות פרק פרנגים טיפה יותר רציני. טיפה, כי הפרנגים ממשיכים להיות קריקטורה כגזע וכאומה; אבל ברמת הדמויות הפרטיות יש יותר חופש תמרון, והפרק הזה ניגש לעצם העניין כשהוא הופך את עיקר הסיפור למלודרמה משפחתית מהסוג שאנחנו רגילים לו אצל גזעים אחרים. מבחינה רעיונית הפרק הזה כמעט זהה ל-Rules of Acquisition: אנחנו שוב מקבלים פרנגית עם כשרון אדיר למסחר (דהיינו, לדבר החשוב ביותר בחברה הפרנגית) שמדוכאת על ידי דיכוי הנשים הפסיכי בחברה הזו. מכיוון שב-Rules of Acquisition זה לא עבד ממש טוב, זה נחמד שמנסים לתקן ולעשות את זה שוב, ועוד יותר נחמד שהטוויסט הוא שהפרנגית הפעם היא אישקה - אמא של קווארק (וזה מונע, תודה לאל, את החלק המביך שבו הפרנגית מתאהבת בקווארק). מצד שני, הייתי שמח לראות ביקורת חברתית על היבטים אחרים אצל הפרנגים, ושהביקורת על דיכוי הנשים תעבור אל גזעים אחרים שבהם היא קצת פחות זועקת לשמיים.וחוץ מזה, הפרק נותן לרום את הטיפול הטוב ביותר שהוא זכה לו מתחילת הסדרה. אני חייב להודות שנראה לי בלתי אפשרי ליישב את הדמות הנוכחית עם הרום של The Nagus שכמעט רצח את קווארק - אני מניח שהם התחילו לא טוב עם הדמות הזו לפני שהם הגיעו למסקנה שהם רוצים לתת לו אופי יותר נורמלי. אני מקווה שהפרק הזה באמת מעיד על מגמה.עלילת המשנה של הפרק הפעם די בנאלית - ג’ייק סיסקו משדך לפאפא את הקפטנית שהוא הזכיר בפרק הקודם. סיסקו פאפא פוגש את הקפטנית ומגלה להפתעו הרבה שהיא אחלה. וכמובן שבסוף הוא כמעט בורח והיא זו שצריכה להזמין אותו לדייט. והדייט הולך בעצלתיים עד שפתאום היא מזכירה בייסבול ואנחנו רואים ממה סיסקו באמת מתלהב. אוקיי, נחמד. יותר טוב מהפעמים הקודמות שבהן התעסקו עם הרומנטיקה של סיסקו. נראה לאן ילכו עם זה. הדבר הכי מרגש פה הוא שסיסקו שינה את צורת הזקן שלו ועכשיו הוא הרבה יותר דליל.בינתיים, בפאב של קווארק, העסקים לוהטים. רגע, מה? הסתבכתם עם פדנט כמוני. זוכרים איך ב-The House of Quark קווארק התלונן שמאז שהתחילו המהומות עם הדומיניון העסקים בקרשים? מה בדיוק גרם להם להשתפר ככה? אה, שכחתם את מה שכתבתם ב-The House of Quark ובכלל, עקביות בשטויות כאלו לא חשובה לכם? בסדר, מקובל. אבל התאכזבתי כי בשעתו זה היה סמל ל”היי, אז קיום הדומיניון איכשהו כן משפיע על העולם” ועכשיו ויתרתם על זה. נו טוב. לא נעלבתי. בכלל לא.אבל לא לדאוג. אם העסקים מוצלחים אצל קווארק, מייד יגיע משהו שיהרוס את זה. הפעם זה פרנגי בשם בראנט ששייך ל-FCA, שזה כמו ה-FBI רק עם בירוקרטים מהגיהנום. כי גם קפיטליסטים חזיריים כמו הפרנגים צריכים מישהו שיפקח עליהם, והמישהו הזה לא יהסס לנצל את זה כדי לדרוש שוחד ועוד שוחד והרבה שוחד (רוצה לדעת מה האשמה? תן כסף. האשמה היא הפרה של סעיף 1027 פסקה ג’ בחוקים. רוצה לדעת מה החוקים? תן כסף). רגע, אתם שואלים את עצמכם; למה באמת שחזירים קפיטליסטיים כמו הפרנגים יצטרכו פיקוח? ובכן, כי עם כל זה שכל הפרנגים רוצים רווח, עדיין יש דברים שמאחדים את כולם והם מסכימים שצריך לפקח עליהם. פשעים מזעזעים ומחרידים במיוחד. למשל: זה שאמא של קווארק הרוויחה כסף.מה אנחנו יודעים על נשים בחברה הפרנגית? ובכן, אחרי הפרק הזה:1) אסור להן להרוויח כסף.2) אסור להן לצאת מהבית.3) אסור להן לדבר עם גברים זרים.4) אסור להן ללבוש בגדים. רגע, מה?4 הוא היפוך נחמד של מה שבדרך כלל יש אצלנו בכדור הארץ עם מקומות שבהם מתקיים 1-3, אבל זה כמובן דכאני לא פחות. כנקמה על כך, אמא של קווארק לובשת בגדים (לא כאלו שמסתירים את הכל). והיא מביטה על בראנט ומדברת איתו, ובאופן כללי גורמת הלם לקווארק ורום כשהם חוזרים הביתה לטפל בעניינים. איך מטפלים בעניינים? גורמים לאמא להודות בהכל ולהחזיר את הכסף. זו לפחות הגישה של קווארק. רום, לעומת זאת, רוצה להגן על אמא יותר משהוא רוצה לפתור את הבעיה המשפטית. מה שאומר שהוא מתחיל להתווכח עם קווארק על דברים (בראש ובראשונה על לבוא איתו). ואולי הוא גם מתחיל לראות שקווארק לא כזה קשוח, וכשהוא נתקל בהתנגדות כלשהי, הוא נסוג.ואמא של קווארק זו האמא של ההתנגדויות.אנחנו גולשים חיש קל למלודרמה המשפחתית. אתם מבינים, לקווארק הייתה ילדות קשה. אמא שלא לעסה לו את התולעים כמו שאר האמהות, והייתה בושה באופן כללי, ועשתה את המוות לאבא האומלל שלא הצליח להרוויח כסף - כמובן, קווארק טוען שבגלל אמא. אם כן, רום זוכר את האמא לחיוב ולאהבה, וקווארק… פחות, ושניהם חוזרים הביתה להתמודד עם הילדות שלהם. זו מלודרמה, אבל זו מלודרמת פרנגים. זה מרחיק את הפרנגים עוד צעד אחד מלהיות קריקטורה, וזה יותר מעניין מלראות את באשיר חוזר הביתה ומתבכיין. אז האספקט הזה של הפרק, שהיה עשוי להיות עקב אכילס שלו, הוא בסדר גמור. שאר האספקטים קצת יותר טובים אפילו, כך שקיבלנו פרק פרנגים לא רע בכלל.בהתחלה נראה שאמא של קווארק הרוויחה בסך הכל כמה גרושים כדי להוכיח שגם נשים יכולות. אבל בהמשך הפרק מתברר שהיא הרוויחה הון תועפות ומתעלה בקלות על קווארק עצמו, שכמובן מתרגז לגלות את זה. על רוב הכסף ה-FCA בכלל לא יודע; הוא גילה במזל איזה משהו אחד קטן (אבל קווארק מצליח לגלות את היתר עצמאית - לא ממש סביר). מכאן ואילך זו מלודרמה - קווארק הקנאי והזועם צועק על אישקה, והיא צועקת עליו בחזרה, ואז הם רבים על מקום האישה בחברה הפרנגית וקווארק לא יודע לומר משהו חכם יותר מ”ככה וזהו”. ואז קווארק הולך להלשין. ורום מנסה לעצור אותו. והם רבים, ואז הם גם הולכים מכות (אחלה סצינה!). ואז קווארק הולך בכל זאת, אבל הבירוקרטיה הקטנונית (רוצה לעלות במעלית 28 קומות ולא במדרגות? תשלם. רוצה לחכות על כיסא? תשלם. וכו’ וכו’) מעכבת אותו מספיק על מנת שרום יוכל לפתות אותו לחזור בתואנה שאישקה תתחלק עם קווארק ברווחים. וכמובן שאישקה לא יודעת שום דבר מזה, אז רבים שוב, ובסוף משלימים, כשהקלף המנצח הוא העלאת זכרונות הילדות של קווארק ואיך הוא שינן את ספר החוקים הפרנגי.אז אישקה מודה באשמה ומחזירה את הכסף והעניין נסגר ככה בשקט כי מי באמת רוצה שיתפרסם שנקבת פרנגי הרוויחה כל כך הרבה. קווארק חוזר לתחנה עליז ושמח וכמובן שלא מודע לכך שאישקה השאירה לעצמה שליש מהכסף שהיה מוחבא עמוק מספיק כך שהוא לא מצא אותו ואישקה לא בטוחה אם תמצא אותו בעצמה.הפרק הזה השתמש באופן מוצלח מאוד בקווארק. קווארק הוא הרי דמות קלאסית מהאבטיפוס של מישהו ששייך ל”רעים” אבל בעצם יש לו לב זהב. אין באבטיפוס הזה משהו רע - בעונה הזו גם אודו נכנס לקטגוריה הזו בהצלחה - ובפרק הזה השימוש בה מוצלח במיוחד. קווארק הוא טוב בכל הנוגע לאהבה שכן יש לו לאישקה, אי שם עמוק בפנים. אבל האהבה הזו קבורה על ידי שתי שכבות שצריך לקלף: השכבה הראשונה היא זו שבה הוא מתנגד לנקבות באופן כללי ואסור להן להרוויח כסף כי ככה. כי זה החוק. השכבה השניה היא זו שבה הוא רוחש טינה אישית לאישקה על המבוכות שנגרמו לו בילדות והמצוקה של אבא שלו, שנבעה מסיבות דומות ומכך שהאבא פשוט לא היה מוכשר לעסקים ועסקים זה הכל אצל הפרנגים. שתי השכבות הללו נובעות ישירות מהמבנה החברתי הפרנגי הנוקשה, ולכן הפרק הזה מסייע לחדד עד כמה הפרנגים הם לא “גזע דפוק” (כפי שהתקבל הרושם ב-TNG) אלא בסך הכל גזע די אחלה שכלוא בתוך מבנה חברתי הרסני.כבודה של המלחמה הבלתי נמנעת עם הדומינון במקומה מונח, בחיי שאשמח לראות את הסדרה הולכת לכיוון של שינוי המבנה הזה, ולא סתם שימוש בו בתור ביקורת חברתית מוקצנת. אפשר לעשות את זה עם אישקה. אפשר לעשות את זה עם נוג וההשפעה שתהיה להצטרפות שלו לסטרפליט על הפרנגים (קווארק רטן משהו בסגנון זה בפרק). מי יודע, עוד קצת עמוד שדרה ואולי אפשר יהיה אפילו לעשות את זה עם רום!",
        "url": "/ds9//S03/E23/Family_Business"
      }
      ,
    
      "s03-e24-shakaar": {
        "title": "עונה 3 פרק 24 - Shakaar",
        "content": "מאז Life Support לא היה לנו פרק פוליטיקה באג’ורית או פרק קירה וחיי האהבה המשעממים שלה, שנראה שנקברו סופית שם. אז כנראה שהכותבים החליטו לעשות לכל העסק ריבוט ולייצר חבר חדש וקונפליקט פוליטי חדש שמשום מה נדמה לי שכבר היינו בו קודם. די בדומה לריבוט של קו העלילה “נשים מדוכאות בחברה הפרנגית” שעבד לא רע זה עתה ב-Family Business, גם כאן זה מצליח לא רע - אבל פרקי הפוליטיקה הפנים באגו’רית תמיד היו נקודה חלשה של הסדרה, כך ש”לא רע” זה עדיין “ככה ככה” במדדים של העונה הנוכחית.קו עלילת המשנה הפעם הוא כל כך זניח שעדיף להזכיר אותו עכשיו ולשכוח ממנו - משהו עם או’ברייאן שיש לו יד חמה במשחק החצים בפאב (בלשון הפרק, הוא In the zone). וקווארק מתלהב מזה. ואז או’ברייאן נפצע באיזה משחק וזה עובר לו. זה אפילו לא שאו’ברייאן מזייף פציעה כי קווארק מעיק עליו או משהו. זה פשוט קו עלילה שדורש אפס קשב מהצופה ומיועד לתת קונטרה הומוריסטי לאירועים ה”רציניים” בפרק. אין לי תלונות מיוחדות על כך - לפחות הפעם לא סיימנו עם בחורה בעלת ראש קווארק כמו ב-Meridian, וזכינו לקבל וולקני שמשחק חצים עם או’ברייאן (וולקנים מדברים זה נפלא. אין מספיק וולקנים מדברים ב-DS9).בקו העלילה הרציני, קירה עדיין מתאבלת על הברייל שלה שאיננו עוד (כבר שלושה חודשים), והנה בא סיסקו עם עוד צרות. עושה רושם שגם ראש הממשלה הבאג’ורית (שמעולם לא ראינו אז מה אכפת לנו ממנו) איננו עוד כי התקף לב או משהו. זו לא הבעיה. הבעיה היא שיש כרגע רק מועמדת אחת להחליף אותו: קירה!לא, לא ברצינות, נראה לכם? הרבה יותר גרוע. קאי ווין. כזכור, הרזומה של קאי ווין כולל נסיון התנקשות מחוכם בברייל בסוף עונה 1, תוך יצירת מהומה דתית ב-DS9, ועוד איזה נסיון הפיכה כושל בתחילת עונה 2. מכל אלו היא איכשהו יצאה נקייה, הצליחה להתמנות לקאי (המנהיגה הדתיה העליונה) ועכשיו היא הולכת להשתלט בדרכי שלום גם על ראשות הדרג הביצועי. לא שמעו על הפרדת דת ממדינה, הבאג’ורים הללו. קירה רוטנת על זה באוזני אודו, אבל מה אפשר לעשות? מאז השלום עם הקרדסים שברייל ארגן ואילו ווין לקחה עליו את הקרדיט, היא נתפסת בתור משהו חיובי ומפייס. כפי שאודו אומר לפני שהוא נעלם לשארית הפרק - לתת לאנשים חופש בחירה זה לתת להם את החופש לבחור לא נכון.אפשר היה לעצור את הפרק פה, כמה דקות אחרי שהתחיל, ולהגיד ששוב קיבלנו פרק קאי ווין טוב שבו המנוולת הזו מנצחת בלי להתאמץ אפילו. אבל באופן די מצער, הפרק הזה הוא כולו טעות אחת גדולה של ווין; כל כך גדולה, שאי אפשר שלא להתחיל לתהות מה לעזאזל עושים עם הדמות הזו. כבר ב-Life Support הייתה בעיה דומה: נעלמה לגמרי ווין המניפולטורית המתוחכמת משתי העונות הראשונות וקיבלנו מנהיגה מפוחדת, כמעט חסרת אונים, שלא מצליחה להשיג שום דבר בעצמה ורק יודעת לאיים. אז היא איימה על באשיר, שלא התרשם בכלל; הסיבה היחידה שהיא הצליחה הייתה שברייל היה נחוש בדעתו להתאבד למען הסכם השלום בכל מקרה, גם בלעדיה. הפעם אין ברייל שיעזור לה והתוצאה היא שאנחנו רואים איך היא מייצרת לעצמה אופוזיציה חזקה יש מאין. זה לאו דווקא רע - לראות מנהיגים שנופלים וכושלים כשהם סוף סוף בעמדת הכוח יכול להיות מוצלח ומעניין - אבל זה לא תואם את הדמות המוצלחת. קאי ווין תורמת לסדרה הרבה פחות מאשר ודק ווין.אז מה בעצם קורה בפרק? ווין מגייסת את קירה למשימה דיפלומטית פנים באג’ורית. הסיטואציה היא לא לגמרי מקגאפין: הקרדסים הרעילו את האדמות החקלאיות כחלק ממעלליהם על באג’ור, ועכשיו משתמשים במכונות שמטהרות את הקרקע. כמובן, יש רק מעט מהן, אז מקציבים. ועכשיו (אומרת ווין) באו חקלאים שקיבלו את המכונות הללו ומסרבים להחזיר אותן. ולמה קירה קשורה? כי החקלאים הללו שייכים לתנועת המחתרת הישנה שלה, ובפרט יש אחד שאקאר שהיה המנהיג. אז יאללה, שקירה תמצא פתרון דיפלומטי.וכאן מתחיל סיקוונס “שיבה הביתה” שמאלצי ונחמד עבור קירה והחבר’ה מהמחתרת. ובנוגע למקגאפין עצמו? אין יותר מדי מה לומר. החקלאים מתלוננים שמה פתאום מבקשים את המכונות בחזרה לפני תום הזמן שהוקצב להם להשתמש בהן. מן הסתם, מה שהשתנה הוא שראש הממשלה התפגר וכרגע ווין מחליפה אותו דה פקטו. אבל מה האינטרס של ווין פה? למה זה חשוב לה? ובכן, היא מייעדת את המכונות לחקלאות שתייצר סחורות שמתאימות לייצוא, מה שהיא מקווה שישפר את סיכויי באג’ור להתקבל לפדרציה. שזה… הגיוני. החקלאים מתלוננים שמה קשור ייצוא עכשיו, בקושי מצליחים להאכיל את באג’ור. גם זה הגיוני. הפתרון ההגיוני הוא שכולם ישבו למשא ומתן עם ז’אן-לוק פיקארד ובסוף חלק מהמכונות יוחזרו וחלק לא, ועבור מה שהוחזר ישלמו פיצויים, ויאללה שהחקלאים ירדו קצת מהעץ זה לא שבלי החווה המצ’וקמקת שלהם בסוף העולם באג’ור גוועים עכשיו ברעב, ויאללה שהקאי תרד קצת מהעץ, זה לא שעל קצת סם מרקוח פתאום יחליטו שבאג’ור היא הכוכב החשוב ביקום.נראה שזה מה שקירה מכוונת אליו והיא מארגנת פגישה בין ווין ובין שאקאר, אבל כנראה שווין פחות מתלהבת מזה כי היא שולחת אנשים לעצור את שאקאר, ואז יש מכות, וקירה ושאקאר וחבריהם המורדים נמלטים להם לגבעות ונעלמים שם לאיזה שבועיים שחולפים בתוך הפרק ובינתיים צוברים פופולריות אדירה בציבור. רגע, מה? שבועיים? מה עם, אתם יודעים, העבודה של קירה? ככה נעלמים לשבועיים בשביל לעשות טרקים עם החבר’ה מהמחתרת?אבל קירה מילא. ההתנהגות של ווין משוללת כל הגיון כאן. היא שלחה את קירה למצוא פתרון דיפלומטי. מה היא חשבה שזה יערב? כניעה ללא תנאי של הצד השני? היא לא אמורה להיות כל כך טיפשה. אם היא רצתה להפעיל כוח, למה שלא תפעיל אותו מראש, וחסל? השיא מגיע כשווין מנסה לגייס את סיסקו להתערב ולשלוח כוחות פדרציה כדי לתפוס את המחתרת. סיסקו כמובן מסרב לה על הסף, ואז היא מתרגזת ואומרת שהיא תשקול מחדש את כל הקטע הזה של הצטרפות לפדרציה. הלו? הצטרפות לפדרציה היא לא הסיבה שבגללה התחלת עם כל זה? את חושבת שאת מצטרפת לפדרציה כדי לעשות טובה לפדרציה? מה לעזאזל ההגיון שלך?ואני רוצה לנטפק גם משהו שונה לגמרי. למה המחתרת בכלל נמלטת לגבעות? הם מקשקשים על כך שזה שטח שהם מכירים מימי המחתרת וכו’, אבל… הלו, טכנולוגיה? אנחנו רואים את קירה משתגרת לחווה בתחילת הפרק. זה כנראה אומר שיש לה ספינה באיזור, כי אי אפשר להשתגר מ-DS9 ישירות לבאג’ור. עם כל הכבוד לרומנטיקה של הגבעות, למה הם לא מנצלים את הספינה של קירה כדי להיעלם יותר טוב? כל מה שהם עושים בשבועיים הללו הוא לברוח מאנשים שרודפים אחריהם. מה הטעם?בכל זאת אנחנו מקבלים סצינה אחת טובה בפרק. למחתרת נמאס לברוח והם מחליטים לארגן מארב לרודפים שלהם ומצליחים לכתר אותם באיזה קניון ולהתכונן למכת פתע. קירה ושאקאר כבר מכוונים רובים אל המנהיג של הרודפים, כשפתאום נופל להם האסימון שאלו באג’ורים והיי תראו זה ההוא המפורסם מהמחתרת שהיא לא שלנו! אנחנו לא יכולים לירות בהם!רגע, בכל זאת אנטפק - עכשיו נזכרתם? אחרי שכבר טרחתם לארגן מארב? לא הבנתם מה ההשלכות של מארב כזה? לא היה ברור לכם כבר קודם שאתם רוצים להתחיל להרוג פה באג’ורים? העובדה שהם בכלל לא חשבו על זה (לא בצורה ברורה מהפרק) מאוד פוגעת באפקט ה”וואו אנחנו על סף מלחמת אזרחים פה”. מה גם שכבר קיבלנו את ה”וואו אנחנו על סף מלחמת אזרחים פה” בתחילת עונה 2. ריבוט, כאמור.אבל זו עדיין סצינה טובה כי אז קירה ושאקאר יורדים בלי נשק ומתחילים להעלות זכרונות מלחמה בקרדסים עם הקולונל בצד השני. באמצע כולם משתגעים ומתחילים לירות אבל אף אחד לא נפגע וכולם נרגעים מהר וממשיכים להריץ קטעים. אוקיי, אבל לאן הולכים עם זה עכשיו? אה, פשוט מאוד - מבטלים את צו המעצר של שאקאר, ותחת זאת הוא מכריז על עצמו בתור מועמד אלטרנטיבי לראשות הממשלה, ועושה רושם שהוא גם הולך לנצח בגדול. כולם באים אל קאי ווין כדי לומר לה נה נה בננה והפרק נגמר בכך שקירה מכבה את נר הזיכרון של ברייל, למקרה שלא ברור לנו שמנסים לעשות ריבוט גם ל”החבר של קירה”.כדי שדבר כזה יהיה באמת מוצלח, צריך שהדמות של שאקאר תהיה באמת מוצלחת. זה לא ממש קורה. היא דמות… בסדר. לא באמת ראיתי ממנה משהו מעניין במיוחד הפרק. יש סצינה אחת טובה בזמן ההסתחבקות עם חברי המחתרת, עם סיפור שהולך בערך כך: שואלים אותו, למה לא הלכת לרופא כדי שיסדר לך זרוע חדשה? והוא עונה שהלך ורצו לסדר לו, אבל הוא הרגיש שזה לא בסדר. כי לפני שהוא נכנס למחנה הקרדסי כדי לשחרר את קירה והיתר ממעצר, הוא התפלל לנביאים ואמר שיתן את חייו כדי להציל אותם. בסוף הוא הצליח להציל אותם ורק איבד זרוע - נראה לו לא לעניין לקחת את זה חזרה מהנביאים עכשיו. זה אחלה סיפור, הבעיה היא שזה לא שאקאר שמספר אותו אלא חבר מחתרת אחר שגונב לו את ההצגה בלי להתאמץ.שאקאר קצת יותר מעניין מהגיבור ההוא מתחילת עונה 2 (זה שהרגו ב-The Siege כי הוא היה כל כך משעמם ולאף אחד לא היה מושג מה לעשות איתו) והוא קצת יותר מעניין מברייל (זה שהרגו ב-Life Support כי הוא היה כל כך משעמם ולאף אחד לא היה מושג מה לעשות איתו). אבל שמע, חבר, במקומך הייתי מתחיל לדאוג פן יחשבו שאתה כל כך משעמם ולאף אחד לא יהיה מושג מה לעשות איתך!",
        "url": "/ds9//S03/E24/Shakaar"
      }
      ,
    
      "s03-e25-facets": {
        "title": "עונה 3 פרק 25 - Facets",
        "content": "רגע לפני סוף העונה הסדרה מנסה להציל קצת את דקס ולתת לה פרק טוב. האם היא הצליחה? ובכן, בסטנדרטים של העונה הזו, זה לא ממש פרק טוב. זה פרק בסדר. יש לו רעיון בסיסי נחמד, אבל כשמנסים להפוך אותו לפרק באורך מלא מגלים שאין לדקס יותר מדי מה להציע. אני חושש שהאשמה היא פחות בדקס עצמה, ויותר בכך ששוב פעם מנסים לנצל את הקלף הטרילי יותר מדי.הרעיון הבסיסי הוא שהגיע זמנה של דקס לעבור איזה טקס חניכה טרילי שכחלק ממנו היא פוגשת את כל הגלגולים הקודמים של הסימביונט שלה. מה זה אומר בכלל? הרי הגלגולים הקודמים הם חלק ממנה. ובכן, יש הגיון כלשהו בטענה שאפשר להרוויח משהו מכך שמנתקים את אחד מהגלגולים הקודמים מהגוף של דקס, מכניסים אותו לגוף זמני אחר ונותנים לו לדבר איתה בתור אדם נפרד. אז זה הרעיון בטקס - דקס מגייסת את כל הדמויות בסדרה ועוד נערת דאבו אקראית (“ליטה”) שבאשיר ניסה להתחיל איתה לפני כמה פרקים על מנת לשמש בתור הגופים הזמניים.ראשית כל, יש כאן סספונד אדיר שחייבים להסכים לו מראש, כי אחרת אין פרק: אנחנו מגלים בפרק הזה שיש לטרילים מכניקה של לקחת אדם קיים ולהעביר אותו (“את הזכרונות”, אבל כפי שאחד הגלגולים אומר בפרק, מה הוא אדם אם לא סך זכרונותיו?) לגוף אחר. בתיאוריה בעל הגוף האחר הזה צריך להסכים לסיפור והוא יכול להפסיק את זה בכל רגע, אבל זה לא ממש משנה - יש לנו כאן פוטנציאל לחיי נצח שהוא הרבה יותר ממשי מאשר הסימביונט. זה לחלוטין לא הגיוני שהדבר הזה לא מהווה חלק מהותי מהחברה הטרילית, והיה סביר שיספרו לנו לכל הפחות משהו על כל השטיקים שאפשר לחשוב עליהם כדי לנצל את התכונה הזו למשהו שונה מטקס החניכה החביב הזה (למשל, שמעתם על הפעם הזו שבה המועצה הגבוהה הטרילית החליטה לנצל את אוכלוסיית בתי הכלא כדי לשמר את כל המדענים והיוצרים ואנשי הרוח הגאונים של החברה? לא שמעתם? כי לא סיפרו על זה בפרק ואף אחד לא חושב על זה בכלל). אז מילא, אני מסספנד, אבל רק שתדעו לכם שהרעיון המד”בי המעניין של הפרק עובר פה ליד היוצרים של הסדרה והם לא עושים איתו כלום.עכשיו משהסרנו את זה מהדרך אפשר להנות ממהומת הגלגולים. אבל האמת היא שהיא הייתה ברובה קצת מאכזבת. קיוויתי שהרעיון הוא שכל הגלגולים יוצאים בבת אחת ועושים מסיבה אחת גדולה (ולמה לא, בעצם?), אבל במקום זה מקבלים הרבה סשנים של 1:1 עם דקס - ורוב הסשנים הללו לא מעניינים במיוחד, ומפאת קוצר הזמן הם גם קצרצרים.אז אנחנו מתחילים עם קירה בתור “לילה”. השחקנית של קירה עושה עבודה מצויינת בלשכנע שפתאום נכנסה אליה מישהי אחרת שמתנהגת שונה, אבל חוץ משיחה על מנהג החזקת הידיים של דקס אנחנו לא מקבלים כלום. אחר כך אנחנו מקבלים את או’ברייאן בתור “טובין” העצבני שאוכל את הציפורניים, ודקס אומרת שהיא עובדת על ההוכחה שלו למשפט האחרון של פרמה, ושזו “הגישה הכי חדשנית למשפט מאז ההוכחה של ווילס”. וזו קריצה מאוד נחמדה הן לכך שההוכחה של ווילס אכן התפרסמה זמן קצר לפני הפרק, והן לפרק של TNG שבו פיקארד מדבר על המשפט ואיך שמעולם לא הוכיחו אותו (כי בזמן הפרק ההוא של TNG אכן עוד לא הוכיחו אותו…). ואז יש את ליטה בתור “אמוני” שעושה תרגילי התעמלות ואנחנו מבינים מאיפה דקס אוהבת אמנויות לחימה. ואז יש את ההפוגה הקומית כשקווארק נכנס, למורת רוחו, לנעליים של “אודריד” שמדברת על כמה נפלא זה להוליד ילדים (השימוש בקווארק הוא למעשה פתרון לא רע לכך שיש שלוש גלגולים נשיים אבל פרט לקירה אין אף דמות נשית ראשית שהם יכלו להשתמש בה). בסוף אנחנו מקבלים את באשיר בתור “טוריאס” שרק רוצה ליהנות קצת מהחיים.בקיצור, אנחנו רואים פה מעט מאוד. נקווה שחלק מהגלגולים הללו יחזרו בעתיד בצורה קצת יותר מעניינת, אבל בכל מקרה הפרק הוא לא עליהם. הפרק הוא על ההתמודדות של דקס עם הגלגולים הבעייתיים הרבה, הרבה יותר. יש שלושה כאלו: יש את ההוא שהשתלט על הסימביונט ב-Invasive Procedures אבל הוא לא מוזכר ולו במילה אחת, למרות שהזכרונות שלו שם - אני מניח שהם פשוט שכחו מכך שצריך להתייחס אליו, או משהו. השני הוא ג’ורל, המוזיקאי-רוצח-פסיכי מ-Equilibrium, והפרק לא שוכח ממנו. גומרים איתו תוך סצינה אחת, אבל סצינה לא רעה בכלל, שבה סיסקו נותן לו להשתולל קצת. כרגיל, השחקן של סיסקו במיטבו כשהוא צריך לצאת מהדמות, והפעם הוא מצליח לעשות את ג’ורל קריפי ומרושע הרבה יותר מכל מה שראינו ב-Equilibrium. זה נגמר בסיסקו ודקס הולכים מכות (ודקס כמובן מנצחת) עד שסיסקו האמיתי מגרש את ג’ורל לכל הרוחות.לשניה חשבתי שהפרק הולך להיות על ג’ורל - שהוא ישתלט איכשהו על סיסקו או משהו - אבל לא. גם הסצינה הזו היא פה רק כדי לצאת ידי חובה. רוב הפרק הולך על מי שהוא ממילא הגלגול הכי מעניין - קורזון. וכדי שזה יהיה מוצלח באמת, נותנים לו בתור מארח את אודו, שתוך שניה משנה גם את המראה החיצוני שלו כדי להתאים, והופך למעין שילוב של אודו וקורזון גם יחד. השחקן של אודו מספיק טוב כדי שזה יעבוד, ויעבוד מצויין; אבל קורזון עצמו הוא פחות מוצלח ממה שקיוותי, מהטעם הפשוט שהוא פשוט יוצא בדיוק מה שסיפרו עליו עד כה - נהנתן מגוחך שהוא אולי שופע כריזמה אבל זה לא מישהו שתרצה לכתוב בתור ממליץ שלך. בסוף הפרק אודו אומר לדקס שלא ברור לו מתי קורזון הספיק בכלל לעשות עבודה מועילה כלשהי, עם כל החגיגות שלו, ודקס אומרת שאיכשהו הוא הספיק. ובכן, זו הבעיה - הפרק לא שכנע אותי שהוא אכן כזה.אבל מה בעצם קורזון יכול לעשות חוץ מלהסתחבק עם סיסקו ודקס? ובכן, לדקס יש את המשקע הלא פתור ששמענו עליו ב-Playing God - קורזון העיף אותה מהתוכנית במקור, ולא לגמרי ברור למה הסכים שהיא תחזור. בתיאוריה דקס אמורה לדעת את כל הפרטים, כמובן, אבל בפועל אפשר לחשוב שעודף הזכרונות שיש לדקס ממסך את הפרטים המדוייקים, ולכן יש טעם לדבר עם קורזון “האמיתי” על זה.בהתחלה קורזון מנפנף את דקס, אומר לה שהוא הסכים שהיא תחזור לתוכנית כי הוא ריחם עליה, ושהוא ואודו מאוד מרוצים מהסידור הנוכחי ואין לו שום כוונה לחזור לגוף שלה. אז דקס הולכת לקבל שיחת עידוד מסיסקו, בניגוד למה שקורה כמעט תמיד שבו היא זו שנותנת לו שיחות עידוד, והוא מייעץ לה את העצה המפתיעה ביותר לעמוד על שלה ולא לתת להולל המטורלל הזה לקבל את מה שהוא רוצה ללא התנגדות, כי תמיד כשמתנגדים לו ברצינות כשהוא טועה הוא נשבר.לא דנים בשאלה אם קורזון טועה או לא, למשל ברצון שלו להישאר אצל אודו. ברור לכולנו שזה נחשב פסול. אז העימות של דקס וקורזון אפילו לא כל כך מעניין. יתר על כן, התשובה שהסדרה נותנת סוף סוף לתעלומת “למה קורזון העיף את דקס” הוא כנראה הגרוע ביותר האפשרי - כי הוא התאהב בה. מה, אתם רציניים? כמובן שאחרי ההודאה המרגשת הזו הכל בא על מקומו בשלום, כך שאפילו פתרון מחוכם לבעיה של הפרק אין.אז אם לסכם, זה פרק דל מאוד בעלילה, שנותן לשחקנים טיפה הזדמנות לכייף וחלקם מנצלים את זה לא רע, והוא מקדם טיפה את הדמות של דקס - ובתקווה, סוגר את קווי העלילה שהיו לה עד כה בתור הכנה לקווי עלילה מוצלחים יותר שיהיו בעתיד. זה לא פרק רע, אבל בשלב הזה אני כבר באמת מצפה מהסדרה ליותר; בפרט, עושה רושם שדקס ממשיכה להיות הדמות החלשה ביותר בסדרה, וחבל.מה שכן משפר את הפרק הוא עלילת המשנה שלו - המשך עלילותיו של נוג חניך הפדרציה. הפעם הוא צריך לעבור מבחנים כלשהם שלא ממש הבנתי מהם - זה נשמע קצת כמו קורס קדם-פסיכומטרי - וזה מזמין כל מני קטעי קווארק ורום וג’ייק, ובפרט רום שוב כמעט מחטיף לקווארק כשהוא מגלה שקווארק הינדס מבחן אחד כדי שנוג ייכשל בו. בסוף נוג עובר בהצלחה את המבחנים. אין כאן הפתעה ואין כאן גם משהו שלא ראינו עד כה מהדמויות, אבל טוב לראות שהם משמרים את קו העלילה הזה בחיים. כמו כן הסצינה אצל קווארק שבה נוג מגיע לחגוג אחרי שעבר את המבחנים עם חליפת צוער תוצרת גארק סוחטת שוב מהקהל בפאב תגובות “כן אנחנו בעדו והכל אבל גאד דאמיט זה פרנגי אז מה לעזאזל בסוף אני אצטרך לקרוא לו “אדוני”?” (או’ברייאן המסכן שוב מקבל את השורה הגזענית).",
        "url": "/ds9//S03/E25/Facets"
      }
      ,
    
      "s03-e26-the-adversary": {
        "title": "עונה 3 פרק 26 - The Adversary",
        "content": "הו, וואו.ככה צריך לסגור עונה.העונה הקודמת הסתיימה בהיכרות ראשונית עם הדומיניון, דרך שני הנציגים הלא מרשימים שלו - הג’אמ’הדר והוורטה. מה שהשתנה העונה הוא שפגשנו את המוח שעומד מאחורי כל זה - משני הצורה - וכבר ראינו שני מקרים שבהם הם יורדים ממגדל השן שלהם ומחוללים מהומות. הפעם הראשונה הייתה ב-Heart of Stone, שם הם ניסו לשגע את אודו; בפעם השניה, ב-The Die is Cast, הם שיגעו את הקרדסים והרומולאנים עד לכדי הוצאה שלהם מהמשחק. היה ברור שזו רק שאלה של זמן עד שנקבל פרק שבו הם תוקפים ישירות את DS9 ואת הפדרציה. השאלה הייתה רק אם זה ייעשה טוב. זה נעשה טוב. למרות שלא היה בו שום דבר מפתיע במיוחד הפרק בהחלט מימש את הפוטנציאל של משנה צורה משתולל, והעביר את המסר העיקרי: הדומיניון ממש, ממש מסוכנים. ולא בגלל שיש להם טכנולוגיית משגר יותר מגניבה או הרבה חלליות.כמובן, בדיוק כמו פרק סיום העונה שעברה, כך גם הפרק הזה לא מיועד לצפיה חוזרת, או לכתיבה עליו. כי כשעושים את זה החורים צועקים לשמיים. והם ענקיים. ואני אעיר עליהם. אבל בואו נבהיר מראש שזה לא ממש משנה לי - הפרק היה מאוד מהנה לצפיה והמסר עבר.זה כבר מתחיל דרמטי, עם וויס אובר של סיסקו שמקליט את יומן הקומנדר האחרון שלו. כי… כי הוא קיבל סוף סוף קידום לקפטן! טיהי, עבדתם עלינו בגדול! אבל לפחות עכשיו נסגרה הפינה העגומה שבה דמות המפקד בסדרת TNG כלשהי איננה קפטן. אז אנחנו פותחים עם המסיבה של סיסקו, ובין שלל האיחולים גם צצות שתי דמויות שנראות רלוונטיות יותר. האחת היא מפקד האבטחה שהפדרציה הצניחה במקום אודו ולא ממש ברור מה קורה איתו למעט ההופעה שלו ב-The Die is Cast (שם, כזכור, הוא ניסה לחבל בדיפיינט כי ככה הפדרציה הורתה לו).השני הוא איזה שגריר שמספר לסיסקו על הפיכה שבוצעה בעולם הבית של המקגאפינים. מי אלו? גזע שמעולם לא שמענו עליו עד היום אבל עושה רושם שהפדרציה הייתה איתו פעם במלחמה בגלל איזה שליט פסיכי. עכשיו משהשליט הפסיכי הועף ולא ברור מי בשלטון, השגריר אומר שצריך “להראות את הדגל” כדי להזכיר לחבר’ה הללו שלא כדאי להתעסק עם הפדרציה. אז המשימה - לצאת עם הדיפיינט תוך יומיים לפטרול בן שבוע באיזור. השגריר עצמו יצטרף.אני מניח שלא יפתיע אף אחד מכם לגלות שהשגריר הוא בעצם משנה צורה ושכל העניין הוא מזימה של הדומיניון.אתם שומעים? אתם שומעים את זה? זה הצליל של כל ההגיון הפנימי של הפרק קורס כבר עכשיו. אנחנו שוב נאלצים להתמודד עם העובדה שהפדרציה היא חבורת החובבנים הגדולה ביותר בהיסטוריה, ושאין אצלם נהלי עבודה בשיט, שלא לדבר על פרוטוקולי אבטחה. כי מה לעזאזל קורה כאן?1) סיסקו מקבל הוראות מאדם שבכלל לא נמצא בתוך שרשרת הפיקוד. הבוסים של סיסקו הם אדמירלים. למשל נצ’ייב מתחילת העונה. ממתי סיסקו מקבל הוראות משגריר?2) סיסקו מקבל דיווח מצב של שתי שורות על ההפיכה מהשגריר, ואחר כך יוצא למשימה באיזור הזה בלי לבקש מהפיקוד שום מודיעין נוסף (כל בקשת מודיעין נוסף הייתה מאפשרת לו להבין שלא הייתה שום הפיכה). שום מודיעין נוסף? איזה מפקד יוצא לעזאזל למשימה של שבוע באיזור שאין לו שום דו”ח מודיעין עדכני עליו?3) אף אחד מהפיקוד העליון לא מודע כנראה לכך שסיסקו יוצא למשימה כלשהי. הוא פשוט לוקח את הספינה ואת הצוות ונוסע. מה?4) איך זה בכלל הגיוני שסיסקו וכל יתר הצוות הבכיר של התחנה יוצאים למשימה של שבוע שהמטרה שלה היא לא יותר מסתם להפגין שרירים? מי נשאר לנהל את התחנה? אני יודע שזו שאלה שחוזרת על עצמה שוב ושוב והתשובה היא “אין מה לעשות. רוצה פרקי דיפיינט עם השחקנים שמקבלים כסף כדי להופיע בסדרה? קבל את זה”. אבל עדיין, כאן זה חריג במיוחד. זה לא איזו משימת הצלה נועזת מעבר לחור התולעת. זה משהו שאמור להיות פטרול של שבוע שלא אמור לקרות בו כלום.5) הכי חשוב: איך בשלב הזה אף אחד בפדרציה עדיין לא בכוננות נגד הסתננות של משני צורה? אני לא יודע אם אודו דיווח על מה שקרה ב-Heart of Stone, אבל כולם יודעים מה קרה ב-The Die is Cast, כך שאין ספק שיש מודעות מלאה לכך שמשני הצורה החלו לבצע הסתננויות אקטיביות תוך התחפשות לגורמים לגיטימיים. הפדרציה אמורה להיות בכוננות מתמדת לכך ולנקוט באמצעי זהירות ופרוטוקולי הזדהות משופרים.בואו נחדד את ענייני הזהירות. כפי שכבר חפרתי על זה ב-Defiant, שבו הפדרציה סבלה מכשל אבטחה דומה (אבל לא בגלל משני צורה, הפעם), יש שלוש דרכי זיהוי נפוצות, שמבוססות על “מה שאני יודע” (אינפורמציה שאני זוכר, כמו ססמא), “מה שאני מחזיק” (אינפורמציה שמאוחסנת במכשיר, כמו מפתח) ו”מה שאני” (מידע ביומטרי). הפדרציה אוהבת להסתמך על מידע ביומטרי, וכאן סיסקו לא עושה שום דבר עם השגריר מלבד הזדהות ביומטרית (דהיינו, הוא מסתכל עליו והשגריר נראה לו מוכר). זה נטול הגיון לגמרי. בשלב הזה סיסקו וכל הפדרציה צריכים לדעת שהזדהות שמבוססת רק על “מה שאני” היא חסרת כל ערך.האם במקרה של השגריר זה היה עוזר לפדרציה להשתמש בעוד אמצעי זיהוי? לא, כי בסוף הפרק מספרים שהשגריר האמיתי פשוט נעלם. אם משני הצורה תפסו אותו, אפשר להניח שכל המידע שהוא יודע או מחזיק עבר אליהם. לכן הצלבת מידע מול מקורות מוסמכים היא עוד עניין קריטי שסיסקו לא עשה; אבל בהמשך הפרק יהיו סיטואציות אחרות שהדבר הזה היה עוזר להן מאוד. הנה דוגמה אפשרית אחת לפתרון טכנולוגי מבוסס על “מה שאני מחזיק”: שבב תת-עורי עם חתימה דיגיטלית של הפדרציה שמאמתת את הזהות של נושא השבב, ומכשירים שמסוגלים לקרוא את המידע מהשבבים בשניה (טכנולוגיות כאלו קיימות גם במציאות, ברמה כלשהי). תוסיפו הגנת ססמא שנושא השבב צריך להכניס במפורש כדי להזדהות, וקיבלתם מנגנון שהיה מונע את יתר התעלולים שיתרחשו בהמשך הפרק, שבו למשנה הצורה אין זמן להתחיל לחפור שבבים תת-עוריים או לתחקר אנשים כדי לקבל מהם ססמאות.אז אנחנו מסכימים שהיציאה למשימה הזו הייתה טעות ענקית וכשל אבטחה מטורף. זה פחות מרגיז אותי. יותר מרגיז אותי הוא שזה מעיד על רשלנות מצד משני הצורה - אם המרגל שלהם היה פועל בעולם האמיתי הוא היה נתפס תוך שניה. זה גורם להם להיראות פחות מרשימים מאשר הם יכולים. אבל כפי שכבר אמרתי קודם, זה לא כזה משנה, כי מרגע שהעניינים מתחילים להשתגע על הדיפיינט אין זמן לנשום ומי זוכר את זה בכלל. הקצב דומה לזה של Civil Defense, שגם הוא היה אחד מהפרקים הטובים ביותר העונה, והוא מבדר בצורה דומה.מה קורה על הספינה? בהתחלה, עוד כשלי אבטחה. או’ברייאן רואה את “באשיר” מתקין משהו בתוך איזור הצינורות של הספינה, ופשוט נותן לו, ושום בקשת הזדהות/ססמא/צ’יפ. כשל אבטחה ברור. התוצאה היא שבאמצע הנסיעה אל השטח של המקגאפינים, ואחרי שהם מקבלים קריאת מצוקה ממושבת פדרציה באיזור, פתאום כולם מגלים שהם איבדו שליטה על הספינה ועל התקשורת ועל הכל, ובאיזור הצינורות הם מגלים שיש איזה משהו לא ברור שנראה כמו… אה… צינורות… בתוך המערכות הקריטיות של הספינה.וזה גם מרגיז. זה עוד כשל של משנה הצורה - הוא חושף את העובדה שיש כאן בעיה מוקדם מדי. שוב, בלי זה לא היה פרק - מכאן ואילך כל הפרק עוסק בנסיון ההיסטרי של סיסקו ושות’ למצוא את המחבל ולתקן את הספינה לפני שהם מגיעים אל הגבול ומייצרים מלחמה יש מאין, ובשביל זה הם צריכים זמן; אבל בפועל לא הייתה למשנה הצורה שום סיבה לפעול כל עוד הם לא הגיעו אל הגבול. זה מה שאוהבים לקרוא לו “תסריט עצל”. אף אחד לא טרח לחשוב על סיטואציה יותר מורכבת שבה משנה הצורה יהיה חייב לפעול קודם.מכל מקום, דקס ואו’ברייאן עולים על הבעיה בצינורות וגם על זה שמי ששיגע להם את המערכות נחשף תוך כדי לחלקיקי שקר כלשהו, אז הנה אמצעי בדיקה. הם די מבוהלים לבדוק את באשיר, כי בשלב הזה עוד לא ברור לאף אחד שמשני צורה מעורבים בעניין והם חושדים סתם בבגידה. באשיר יוצא נקי, אז מי האשם? ההרינג האדום הברור הוא קצין האבטחה ההוא, אבל אני לא טורח אפילו לחשוב עליו - הוא נראה לי יותר מדי כמו הרינג אדום. זה משאיר רק דמות חדשה אחת. לאו’ברייאן בקושי יש זמן לומר לבאשיר כמה שהוא פחד שבאשיר יתגלה כבוגד, כי הרי הוא ראה אותו שם בצינורות והכל, ולבאשיר בקושי יש זמן לענות לו שהוא מעולם לא היה בצינורות (כשל אבטחה! שיחה פשוטה עם באשיר הייתה מזהירה אותם מראש!), ותוך כדי שדקס בודקת את השגריר הוא הופך לעיסה ונמלט על נפשו דרך צינור איוורור כשכל הצוות בוהה בו בתדהמה.אף אחד לא חשב לכוון פייזר בהלם על מי שבודקים כרגע, או משהו. הפאשלה העיקרית היא על קציני האבטחה, כמובן. אמנם, אודו במוצהר לא משתמש בפייזרים, ובפרק הנוכחי הוא גם מזכיר את זה במפורש ואומר שהוא מעולם לא נזקק להם, ואיך מעולם משנה צורה לא פגע במשנה צורה אחר ואין לו כוונה לשנות את זה; אבל אם כך, זה רק אומר שהוא היה צריך להיות עוד יותר בהיכון לתפוס את הבוגד במקרה שהוא מבצע תעלול כלשהו (לא חייבים להניח שהוא משנה צורה כדי להניח שהוא יעשה תעלול כשיתפסו אותו).בתחילת הפרק, כשאו’ברייאן משוטט לו בצינורות, הייתה קצת הרגשה של “הנוסע השמיני”. מה שקורה מעכשיו לוקח את זה לשלב הבא. אנשי הספינה מנסים לצוד את משנה הצורה, והוא בתורו מנסה לצוד אותם, ובניגוד לנוסע השמיני, כאן הוא יכול להיראות כמו כל דבר, וזה גורם למתיחות בין אנשי הצוות לעלות לגבהים חדשים. בינתיים, או’ברייאן ודקס מנסים להשתלט מחדש על הספינה. ואז או’ברייאן מפנה את הראש לרגע, דקס חוטפת, ובאשיר מספר לסיסקו שהיא תתעורר רק עוד יומיים (אבל בפועל מה שקורה הוא ש”באשיר” נותן לדקס חומר הרדמה שיספיק לעוד יומיים). דקס המסכנה שוב נכנסת לתקן “זו שמנוטרלת”. היא הייתה כזו ב-Invasive Procedures, היא הייתה כזו ב-Equilibrium, ובמידה פחותה היא הייתה כזו גם ב-Civil Defense. הדמות הכי מבוזבזת בסדרה.זה גורם לסיסקו להקצין. כולם מתחלקים לזוגות, לוקחים רובים ומתחילים לירות לכל עבר. ברצינות, זה מה שהם עושים. הוראה חמורה אחת היא שאסור לזוגות בשום פנים ואופן להיפרד, אז כמובן שכולם מתחילים להיפרד כשהמהומות מתחילות. בסוף סיסקו ואדום החולצה שלידו פוגשים את משנה הצורה שעושה בהם שמות בעזרת דברים דמויי טנטקלים. לא לגמרי ברור אם אדום החולצה התפגר או לא (בפועל סיסקו באדום וההוא בצהוב אבל מה זה חשוב). זוכרים כמה מפחיד אודו היה ב-The Alternate? יש פוטנציאל למשני הצורה להיות מפחידים פיזית.המהומה הזו נגמרת בכך שקירה מכוונת רובה על ה”שותף” הכחול שלה, השותף הכחול העצבני מכוון עליה רובה, סיסקו מכוון רובה על שניהם, ואז באים גם אודו ואיש האבטחה השני וגם הם לא בטוחים מי הוא מי ומה הוא מה. ואז אודו שם לב שסיסקו מדמם בעקבות המפגש עם משנה הצורה, ואומר שזה מבטיח שסיסקו הוא לא משנה צורה - כשה”דם” של משני צורה עוזב את הגוף הוא חוזר להיות העיסה הרגילה של משני הצורה.מה?!אודו, אתה רציני? ידעת את הדבר הזה, וחיכית עד שתהיו באמצע מרדף לחיים ולמוות נגד הזמן אחרי משנה צורה כדי לספר עליו?הרי זה הגביע הקדוש. מבחן פשוט ביותר שמאפשר להבדיל בין משנה צורה ואדם אמיתי. איך זה ייתכן שהפדרציה לא יודעת על זה כבר? כל פרוטוקולי האבטחה צריכים להתבסס על זה. אבל בפועל אודו חושב על זה רק כרגע? לא אמין.מכל מקום, אנשי הצוות ממהרים להריץ את המבחן. באשיר לוקח דם מכל אנשי הצוות הרלוונטיים, והופס - איש האבטחה ההוא מתגלה בתור משנה צורה. רגע, מה? הם בכל זאת עושים את זה? הוא לא הרינג אדום? ובכן, כשלוקחים אותו לתא המעצר פתאום צץ משום מקום באשיר האמיתי מאחורי שדה כוח, ובאשיר המזוייף הופך חזרה לג’ל ונמלט לפני שמישהו מספיק להגיב (כלומר, סיסקו מספיק לירות, אבל מחטיא). אוקיי, אז צריך להיזהר גם עם מי שעושה את מבחן הדם. נחמד מאוד.בשלב הזה סיסקו ושות’ די מתייאשים. נשארו להם רק כמה דקות עד שהם מגיעים לגבול ומתחילים מלחמה, כך שסיסקו וקירה מארגנים לנו סיקוונס השמדה עצמית. רגע, מה? זה לחלוטין לא הגיוני. משנה הצורה הצליח להשתלט על כל המערכות של הספינה, ועל המערכת הזו לא? הרי זו המערכת הראשונה שהוא צריך לבטל; בלעדיה אין שום סיכוי שהמזימה שלו תצליח! שוב אנחנו רואים שעד כמה שמשנה הצורה היה נוסע שמיני מוצלח, הוא לא ממש מבין משהו בהסתננות וריגול.אבל עדיין יש תקווה להצלה. והיא באה, איך לא, מאו’ברייאן עם הממבו-ג’מבו הטכני שלו. אבל כדי להציל את הספינה הוא צריך כמה דקות, והוא צריך להוריד את כל שדות הכוח כולל זה שמגן על המנוע הראשי שאיתו בחדר. אז הוא מתריע באיש הצוות שלידו שיתרחק מהמנוע כי סכנה. ואתם יודעים מה אומרים על מנוע ראשי שמונח על האח במערכה השלישית.כמובן שבאותו הרגע מגיע אודו לחדר. שני אודו. והם מתחילים לשחק את משחק ה”היי או’ברייאן זוכר כשהלכנו לפיקניק”, אבל לאו’ברייאן אין זמן לשטויות שלהם. וזה חבל, כי עם קצת הכנה מראש האודו האמיתי היה אומר לו ססמא והם פשוט היו יורים באודו המזוייף. אבל מילא. מה שקורה בפועל הוא שאו’ברייאן מצפה שאיזה איש צוות אקראי עם פייזר ישתלט על שני האודואים בבת אחת בזמן שהוא עושה את הממבו-ג’מבו שלו. התוצאה? איש צוות אקראי חוטף (ושוב, לעולם לא נדע דבר על גורלו), או’ברייאן חוטף (יתאושש חיש קל) ואודו והשני הולכים מכות, עד שהשני גומר על המנוע ואנחנו רואים לראשונה מה זה אומר שמשנה צורה מתפגר.ביי ביי, קונספט היסטורי נאה של “אף משנה צורה לא פגע מעולם במשנה צורה אחר”. בטח היית שקרי ממילא, אבל מה זה משנה? פעם נוספת אודו משלם את המחיר הגבוה ביותר של הקונפליקט הזה (טוב, טכנית משנה הצורה השני שילם פה מחיר גבוה יותר אבל למי אכפת ממנו). כפי שראינו ב-The Die is Cast, אודו בסך הכל רוצה לחזור הביתה; אחרי הדבר הזה, לא בטוח שהוא יוכל אי פעם.אבל כדי לסיים את הפרק בצורה מותחת ולא סתם עם אודו האומלל, אנחנו מקבלים ישיבת צוות שבה אומרים את המובן מאליו (שמעולם לא הייתה הפיכה והכל היה מזימה של משני הצורה וכו’) ואודו נכנס באמצע כשהוא נראה יחסית מאושש, ומספר לסיסקו ושות’ את המסר האחרון שמשנה הצורה לחש לו לפני שהתפגר: “אנחנו בכל מקום”. הו, מפחיד! למעשה, זה לא אמור להיות מפחיד כל כך כי כבר ראינו שיש את מבחן בדיקת הדם. אני גם לא בטוח אם אני אוהב את החזרה הזו לנושאי המלחמה הקרה. הפרק הזה היה טוב בגלל שהוא הדגים את יכולת ההסתננות והחבלה הגבוהה שיש למשני צורה בפעולות ממוקדות (מודולו שלל הבעיות שקשקשתי עליהן). אני לא בטוח שאני אוהב את גישת ה”אנחנו מסתננים לכל מקום”. אני גם לא בטוח עד כמה זה תואם את האופי של הגזע כפי שראינו אותו עד כה - נראה היה שהם מעדיפים להשאיר את העבודה השחורה לאחרים. זה עניין אחד לצאת למבצע הסתננות קצר טווח כמו הנוכחי, ועניין אחר להסתנן בהמונים לשלל עמדות כוח ולדבוק בהן.אבל נו טוב, למה להתלונן? זה היה כיף, וכנראה שיהיה עוד יותר כיף בהמשך.",
        "url": "/ds9//S03/E26/The_Adversary"
      }
      ,
    
      "s03-summary": {
        "title": "עונה 3 – סיכום",
        "content": "עונה 3 - סיכוםאז מה היה לנו?מחפשים את הדומיניון. מוצאים את הדומיניון. שטויות של פרנגים וקלינגונים. לדקס יש בעיה עם גלגול קודם שלה. קירה חושבת שהיא בעצם קרדסית. אודו לא מצליח לגדל ג’אמהדר מחמד. כל הצוות פלוס דוקאט וגארק נגד DS9 משתוללת. דקס מתאהבת בחייזרים מטופשים מרביע גאמה. סיסקו ודוקאט נגד רייקר והמאקי. חיי האהבה של כולם יורדים מהפסים. סיסקו ובאשיר הורסים את העבר. סיסקו ובאשיר מתקנים את העבר. פוליטיקה באג’ורית. נוג ואודו בוידויים דרמטיים. סיסקו פוגש דת באג’ורית. פוליטיקה פרנגית פוגשת דת באג’ורית. או’ברייאן רואה את העתיד. באשיר רואה את עצמו. סיסקו מריץ קטעים בעולם המראה. גארק ואודו בלב קנוניה קרדסית. גארק ואודו בלב מהומה שלמה. סיסקו פוגש מיתולוגיה באג’ורית. פוליטיקה פרנגית פוגשת את המשפחה של קווארק. פוליטיקה באג’ורית. לדקס יש בעיה עם גלגול קודם שלה. הדומיניון מוצא אותנו!אמרתי הרבה פעמים במהלך העונה הזו שמורגשת קפיצה גדולה באיכות של הסדרה. שתי העונות הקודמות היו לא רעות. העונה הנוכחית היא טובה מאוד. יש עוד מקום לשיפור, אבל מרבית הפרקים בעונה, גם החלשים יחסית, היו טובים למדי. פרט ל-Meridian אני לא חושב שהיה פרק שאפשר לומר עליו שהוא היה ממש רע. בקרב הפרקים הטובים, אלו שהיו חביבים עלי במיוחד היו Improbable Cause, Civil Defense, Defiant, Second Skin, Visionary, Heart of Stone. קשה לי לבחור אחד מהם בתור “הפרק הטוב ביותר של העונה”, אם כי כנראה שאלך על Improbable Cause (אני חושב ש-Civil Defense היה טיפה יותר כיפי, אבל הוא לא ממש מתחבר לעלילה הראשית או מקדם דמויות כך שזו נקודה מינורית לרעתו).כשאני מסתכל על רשימת הפרקים שכתבתי כרגע אני רואה שהמון פרקים טובים לא נכנסו אליה, כך שאולי באמת כדאי, במקום שאגיד מה לדעתי היה טוב, מה לדעתי היה לא טוב. ובכן, Meridian היה מזעזע, כאמור - כנראה הדבר הכי גרוע בסדרה פרט ל-Move Along Home שהיה זוועה שכנראה לא נראה כמותה שוב. פרט לכך Equilibrium היה חלש יחסית; Fascination היה מגוחך לחלוטין, אם כי זה קצת הציל אותו; Distant Voices היה קצת חלש ואני לא חושב שהיה לו סיכוי להיות אחרת; Past Tense על שני חלקיו לא היה רע אבל הרגיש לא קשור בעליל לסדרה והיומרנות שלו היא בעוכריו; ו-Life Support היה בנאלי ממש. פרט ל-Meridian קשה לי לומר על אף פרק כאן שהוא רע; במובן הזה הסדרה יציבה מאוד.מכיוון שזו העונה השלישית, אפשר כבר לצפות מקווי העלילה של הסדרה להתקדם קצת קדימה. קו העלילה של הדומיניון קודם יפה במהלך העונה - גילינו בדיוק מי עומדים מאחוריו (ב-The Search), וראינו אותם בפעולה (Heart of Stone, The Die is Cast, The Adversary) וברור שזה מתקדם הלאה. מהם קווי העלילה האחרים? קו העלילה הבאג’ורי, שבעונה שעברה הגיע לשיא מסויים עם הבחירה של ודק ווין לקאי, קצת נתקע: ב-Life Support וב-Shakaar קורים דברים, אבל שום דבר מהפכני. כרגיל, מה שקורה אצל הקרדסים מעניין יותר, ואת זה קיבלנו עם Improbable Cause ו-The Die is Cast; ובמידה פחותה גם ב-Second Skin וב-Defiant. ב-Defiant גם קיבלנו תזכורת לכך שהמאקי עדיין קיימים אבל פרט לכך לא נראה שגם קו העלילה הזה מתקדם יותר מדי בינתיים.מה שכן מעניין הוא מה שקורה עם הפרנגים. העונה הזו התחילה סוף סוף להתייחס לפרנגים כמו בני אדם. קיבלנו שני פרקי פרנגים שמתעסקים בחברה הפרנגית בצורה טובה למדי (Prophet Motive ו-Family Business), וקיבלנו סוף סוף יחס ממש טוב לדמויות של נוג ורום (החל מ-Heart of Stone). זה מצויין ואשמח לראות את זה ממשיך.בואו נדבר על הדמויות. על אודו אמרתי בסיכום העונה הקודמת שהוא”מרגיש לי כמו הדמות הכי מקופחת העונה” ושאני חושב ש”היה אפשר לעשות איתו יותר. נו טוב, אני בטוח שזה בא”. ובכן, זה בא, ובא בגדול. בכל הנוגע לאודו העונה הזו עשתה את מה שמבדיל סדרות גדולות מסדרות בולשיט. היא לקחה את אחד מקווי העלילה המרכזיים שלה - השאלה “מאיפה הגיע אודו?” - ובמקום למתוח את קו העלילה הזה עוד ועוד ועוד היא פתרה אותו לחלוטין בשלב מוקדם מאוד יחסית, ואז הוכיחה שהפתרון הוא לא הסוף של הדמות אלא רק ההתחלה שלה. קיבלנו אודו שקרוע בין שני הצדדים בקונפליקט המרכזי של הסדרה, וזה סיפק חומר לכמה פרקים מצויינים: The Search, The Abandoned, Heart of Stone, The Die is Cast, The Adversary - בכולם הקונפליקט של אודו עמד במרכז. אין פלא שהוא בקלות הדמות המוצלחת ביותר העונה.מנגד, דקס ממשיכה להיות הדמות הכי לא מנוצלת בצורה טובה. וזו לא דמות רעה! זו דמות מוצלחת! בפרקי סיסקו שבהם הוא מתייעץ עם דקס היא אחלה! הבעיה היא עם פרקי דקס. משהו גורם להם לא לעבוד. בפרקי “דקס היא טרילית ותראו מה זה גורם” כמו Equilibrium ו-Facets זה קרטע; קיוויתי שאם יהיה פרק דקס שבו לא תהיה שום חשיבות לכך שדקס טרילית זה יציל אותה, אבל במקום זה קיבלתי את Meridian. זה לא מגיע לדמות הזו.באופן כללי, אני חושד שיש לסדרה בעיה מהותית עם רומנטיקה ופרקים שמרכזם קשרים רומנטיים. ראינו את זה כבר ב-Second Sight בעונה הקודמת, והעונה זה הורגש מאוד בשני פרקי קירה, Life Support ו-Shakaar - ואני מרגיש שזה קצת מבזבז את קירה, שהיא דמות מצויינת עם שחקנית מצויינת. למרבה המזל היה לנו את Second Skin שניצל בדיוק את שני אלו היטב.או’ברייאן ובאשיר קצת הוזנחו העונה, וכמעט ואין להם פרקים שבהם הם במרכז. לאו’ברייאן היה את Visionary המצויין, לבאשיר היה את Distant Voices הלא משהו, וביתר הפרקים הם על תקן דמויות משנה סימפטיות - בפרט, סצינת שירי השיכורים שלהם ב-Explorers הייתה מעולה.בדומה לאיך שאני מרוצה מקווי העלילה של הפרנגים, גם בנוגע לקווארק ספציפית אין לי שום תלונות. הוא קיבל העונה שלושה פרקים מוצלחים למדי, והוא ממשיך להלך על הקו הדק שבין להיות בלתי נסבל וכל מה שרע בפרנגים, ובין להיות דמות ממש סימפטית.וזה משאיר אותנו עם סיסקו פאפא וסיסקו ג’וניור. כרגיל, ג’וניור לא מקבל הרבה זמן מסך, אבל הוא בסדר גמור במעט שהוא מקבל (אפילו ב-Fascination הוא לא היה נוראי). סיסקו פאפא קיבל הרבה פרקים העונה, היה די אחלה בכולם, ובסך הכל כל עוד אני לא מנסה להשוות אותו לקפטן קירח כלשהו (וכן, אני יודע שבעונה הבאה הוא בעצמו יהיה קפטן קירח) הוא די מוצלח בתור דמות המפקד. אבל לא נשכח ולא נסלח על הסצינה המביכה עם המוט של הנאגוס מהפרק הראשון של העונה.ומה עם דמויות המשנה? את רום ונוג, שזורחים העונה, כבר הזכרתי. אצל הבאג’ורים נפרדנו לשלום מודק ברייל שהיה דמות לא מעניינת והועף כנראה בגלל זה, והעונה משהו לא טוב קרה גם לקאי ווין והיא הייתה אנטגוניסטית הרבה פחות מוצלחת. הייתי רוצה לומר שצצו דמויות משנה חדשות ומעניינות - אולי אצל משני הצורה? - אבל זה לא באמת קרה. מה שמשאיר אותנו עם שתי דמויות המשנה הבולטות עד כה בסדרה: גארק ודוקאט. הם היו אדירים בעונה הקודמת. הם היו עוד יותר אדירים בעונה הנוכחית (דוקאט ב-Civil Defense וב-Defiant; גארק ב-Second Skin ובעיקר ב-Improbable Cause ו-The Die is Cast). בשאלה “איזה גזע טוב יותר” מבין הגזעים הבולטים של DS9, הקרדסים מנצחים בקלות. גם את הבאג’ורים ואפילו (בינתיים?) את משני הצורה.אז בסך הכל: אחלה עונה. אחלה פוטנציאל להמשך. כן, אני יודע שכולם אומרים שהפוטנציאל הזה מתממש. אני ממשיך לראות. אל תדאגו.רשימת רגעים אהובים מהעונה:                        25. הקשיבו, פועלים באג'ורים!         (Civil Defense)                                    24. אודו קונה בשמים         (Improbable Cause)                                    23. באשיר מגלה למה היה קשה להיות איש טוב במאה ה-21         (Past Tense, Part II)                                    22. חתונה קלינגון-פרנגית טיפוסית         (The House of Quark)                                    21. או'ברייאן מקבל הצעה מגונה         (Destiny)                                    20. בקשר לילד? את צדקת         (The Abandoned)                                    19. איחוד מרגש, סוג של         (Through the Looking Glass)                                    18. קורזון עושה בושות         (Facets)                                    17. אז למה לי פוליטיקה באג'ורית עכשיו         (Life Support)                                    16. שלום אלים, לקווארק יש הצעה קטנה עבורכם         (Prophet Motive)                                    15. דוקאט מפספס יום הולדת         (Defiant)                                    14. יש לנו הפתעה קטנה עבור הדומיניון         (The Search Part I)                                    13. אלימות בתוך המשפחה         (Family Business)                                    12. לאודו יש סוד קטן לומר לקירה         (Heart of Stone)                                    11. אלו לא אנשי הפדרציה שאתם מחפשים         (Second Skin)                                    10. איך לעזאזל נתת לי למות?         (Visionary)                                    9. קווארק ורום, פרשני הלכה         (Prophet Motive)                                    8. פוצצת את עצמך, גארק!         (Improbable Cause)                                    7. אני שונא מכניקה טמפורלית!         (Visionary)                                    6. אודו בוחר צד         (The Search Part II)                                    5. ג'רוזלם!         (Explorers)                                    4. אני לא נהנה מזה         (The Die is Cast)                                    3. היום בו משני צורה התחילו לפגוע זה בזה         (The Adversary)                                    2. דוקאט, ניסית לנטוש את משמרתך!         (Civil Defense)                                    1. נוג לא רוצה להיות כמו אבא         (Heart of Stone)                ",
        "url": "/ds9//S03/Summary"
      }
      ,
    
      "s04-e01-2-the-way-of-the-warrior": {
        "title": "עונה 4 פרקים 1-2 - The Way of the Warrior",
        "content": "הסדרה העלתה הילוך, אין שום ספק בכך. יש סרטון פתיחה חדש ועתיר אפקטים. יש לסיסקו קרחת. יש דמות חדשה-ישנה ואהובה שהגיעה לפה כדי להישאר. יש הבדלים מורגשים בקצב ובסגנון. יש התפתחות עלילתית פסיכית. יש זמן מסך לא טריוויאלי לכל הדמויות כולל דמויות המשנה המגניבות. יש הרבה אקשן ואפקטים. יש עלילה מעניינת. יש דיאלוגים משעשעים. בקיצור, יש כמעט את כל מה שהיה טוב בסדרה עד עכשיו, בכמויות גדולות. זו פתיחת עונה מושלמת שמבשרת טובות.ובכל זאת, אם אני רוצה לגרד בכוח טיפת ביקורת, מה כן היה חסר כאן? מדע בדיוני, כמובן. מסע בין כוכבים לדורותיה תמיד הייתה חזקה בכך שהיא הצליחה בצורה לא מבוטלת, בהתחשב בפורמט, בהבאת רעיונות מד”ביים אמיתיים והתעסקות מעניינת בהם. כאן זה לא היה; אבל גם לא באמת ציפיתי שיהיה. אני רק מקווה שעם כל העלילה שהם העבירו עכשיו להילוך מהיר הם לא ישכחו פה ושם עדיין לעשות מד”ב.אנחנו מתחילים עם אותה פרנויה שבה סיימנו את העונה הקודמת - סיסקו (עם קרחת. אוקיי, הזמן שיידרש לי להתרגל לזה יהיה כמעט גדול כמו הזמן שנדרש לי להתרגל לסיסקו עם שיער אחרי שכבר התרגלתי לראות תמונות של סיסקו מהעונות המאוחרות) וקירה סורקים את DS9 בחיפוש אחר משנה צורה סורר, וזה לכאורה אמור להיות מותח אבל ברור שזה רק תרגיל. כשהתרגיל נגמר (אודו הצליח להרוג את באשיר) סיסקו מתפנה לארוחת ערב רומנטית עם החברה החדשה שלו, השידוך המוצלח של ג’ייק מסוף העונה הקודמת. יחסית לקטעי החיזור ה-DS9-ים המביכים הרומן הזה סביר, אבל לא באמת חשבתם שיתנו לסיסקו ליהנות מהחיים - קוראים לו לגשר הפיקוד כי לתחנה הגיעו מבקרים - ספינת הדגל של הקלינגונים, שמבקשת לבוא להתארח. וכשסיסקו מסכים, מתברר שזו לא רק ספינת הדגל - צי קלינגוני שלם פתאום מבטל את ההסוואה ומקיף לו את DS9.פתגם קלינגוני עתיק אומר “שמור את ידידיך קרוב ואת אויביך קרוב יותר”. ובכן. קרוב יותר, הקלינגונים לא יכולים להיות. עם כל הקטע הזה שהקלינגונים הם בני ברית של הפדרציה והכל, תמונת הפתיחה הזו יותר מלחיצה אפילו מהפעם ההיא שהקרדסים ניסו להשמיד את התחנה, אי שם בפרק הראשון בסדרה. משהו אומר לנו, כבר בשלב הזה, שהפרק הולך להסתיים בכך שכל הספינות הללו יסתערו על DS9 עצמה. ובכן, הפרק מקיים, כמובן, ואנחנו זוכים לאחת מסצינות האקשן הטובות ביותר שראיתי במסע בין כוכבים עד כה, אבל עיקר הפרק יעסוק בשאלה איך בכלל אנחנו מגיעים למצב כזה. התשובה כפולה, וצפויה: ראשית, הקלינגונים מחורפנים על כל הראש. אולי בגלל משני הצורה, אבל אין בפרק אינדיקציה להתערבות ישירה שלהם. שנית, סיסקו הוא הדיפלומט הגרוע בהיסטוריה, וזה נראה כאילו הפדרציה ברוב טיפשותה הפכה אותו לדיפלומט הראשי שלה.ברצינות: הפרק הזה הולך להראות איך ברית הקלינגון-פדרציה קורסת והופכת לעיי חורבות, וזה קורה בגלל החלטות שסיסקו - קפטן זוטר - מקבל. אנחנו לא רואים אף אדמירל אחד בפעולה. אנחנו לא שומעים על שום החלטה רצינית של הפדרציה (שומעים בדיוק על החלטה אחת, ואתאר אותה כשנגיע לזה), ואלו במידה רבה הפעולות של סיסקו שמרסקות את הברית פה. אולי הקריסה הזו הייתה בלתי נמנעת, אבל אני לא חושב שהפרק הצליח לשכנע בנקודה הזו (אני כן חושב שהוא שכנע בנוגע לעניין “הקלינגונים התחרפנו”, אבל זה שהקלינגונים מתחרפנים לא אומר שמשתלם לפדרציה להיכנס איתם לעימות חזיתי). בשורה התחתונה, יש לנו כאן מקרה קלאסי של “גחמת התסריטאי”. התסריטאים רוצים להפוך את הסדרה למעניינת יותר, ולכן הם מכניסים את הקלינגונים לעימות ישיר עם הפדרציה (שממש לא הולך להסתיים כאן). התסריטאים יעשו את זה בכל מחיר, גם במחיר של התנהגות בלתי הגיונית לחלוטין של הפדרציה.כמובן, הפרק ממהר לשכנע אותנו שאנחנו צריכים להיות במתח, עם שיחה שמקיים קווארק עם הזוג המוזר באשיר ואו’ברייאן, שבה הוא מתלונן שהפאב שלו שקט מדי, עכשיו כשהקלינגונים בכל מקום. באשיר מנסה להרגיע אותו עם זה ש”הקלינגונים הם בני ברית שלנו”, וקווארק עונה ש”הם אולי בני הברית שלך אבל לא שלי”. שזה לקחת את האקדח ולהשליך אותו על האח כל כך חזק שהוא הופך לבן דוד מדרגה שלישית. זה מה שנקרא Klingon Foreshadowing.את הקלינגונים מנהיג איזה גנרל מרטוק אחד שהוא חובב דרמה לא קטן, ולכן כשהוא מסתודד עם קירה וסיסקו הם לא בודקים מי פה משנה צורה עם שיטת המזרק הישנה והטובה של באשיר אלא עם לחתוך את היד בסכין והכל. אני די שמח לראות שהתגלית מהפרק הקודם לגבי האופן שבו ניתן לבדוק מי משנה צורה ומי לא משתמרת כאן; נשאלת השאלה, כמובן, כמה קשה יהיה למשני הצורה לעקוף את זה. אחרי כל הדרמה הזו, מרטוק לא אומר שום דבר מעניין - לכאורה הקלינגונים פה כדי להגן על DS9 מפני פלישת הדומיניון - פלישה שכרגע אין אינדיקציות לכך שהיא עומדת להתרחש. ובכן, מן הסתם אף אחד לא קונה את זה.ואז יש סצינה של דקס עם שני טרילים בלבוש מינימלי במרחצאות, עם קירה שיושבת בצד לחוצה. אני לא צוחק, זה מה שיש. נפלאות הקווארקייה.ואז יש סצינה של אודו וגארק אוכלים ארוחת בוקר. הא, מצוין! לא שארוחות גארק-באשיר זה רע, אבל משמח לראות שבעקבות The Die is Cast אנחנו מקבלים גם ארוחות גארק-אודו. ובכלל, שאנחנו מקבלים גארק. המטרה האינפורמטיבית של הארוחה היא ללמד אותנו שהמצב בקרדסיה די השתגע מאז The Die is Cast. מה שקרה שם חיסל לגמרי את מסדר האובסידיין, ועכשיו הייתה שם הפיכה או מהומה דומה, הגבולות סגורים ובאופן כללי לאף אחד אין יותר מדי מושג מה קורה שם. ואז, כי חייבים להמשיך לטפח את מוטיב החשש מהקלינגונים, אודו וגארק רבים עם קלינגונים חצופים, ואחר כך כשגארק חוזר לחנות הקלינגונים עושים עליו אמבוש. בתור מרגל מוכשר הייתי מצפה מגארק שידע להגן קצת יותר טוב על החנות, לא? לא נורא, זה מניב לנו דיאלוג גארק-באשיר:Garak: But really, Doctor, there was no harm done.Bashir: They broke seven of your transverse ribs and fractured your clavicle.Garak: Ah, but I got off several cutting remarks which no doubt did serious damage to their egos.Bashir: Garak, this isn’t funny.Garak: I’m serious, Doctor. Thanks to your ministrations I am almost completely healed. But the damage I did to them will last a lifetime.אבל הקש ששובר את גב הגמל הוא, כמובן, משהו שסיסקו לוקח אישית. החברה שלו היא קפטן של ספינת משא, אז כשקלינגונים מעכבים את הספינה ומנסים להשתלט עליה כדי לחפש משני צורה, סיסקו וקירה רצים אל הדיפיינט (כי מי צריך שרשרת פיקוד ומי המציא את השטות הזו שהתפקיד של סגן מפקד התחנה הוא להחליף את מפקד התחנה בהיעדרו - אה, רגע, זו הפעם ה-1,000 שבה אני מתלונן על זה, נכון?), משחקים צ’יקן עם הקלינגונים, ברמה של ירי אזהרה ונעילת פייזרים, ובסוף הקלינגונים נכנעים. אבל אין דבר כזה אצל קלינגונים, להיכנע - הגנרל בא לביקור קצר אצל סיסקו, מפטיר מילה זועמת ומשאיר את הנשק של הקפטן שנכנע - סימן שהוא הוציא אותו להורג. אופס.האם סיסקו היה יכול לפתור את המשבר הזה בדרכי שלום? אולי להגיד “מדיניות הבדיקה שלכם לחלוטין לא מקובלת עלי ואני אקח את זה עד לגנרל שלכם, אבל מילא, בואו נעשה סריקה משולבת עכשיו כדי שנראה שאתם לא עושים קונצים” או משהו דומה, ולחסוך את החיים של הקפטן הקלינגוני והזעם של הגנרל? אולי. הוא לא באמת ניסה. הקלינגונים הם אולי בני ברית, אבל מבחינת סיסקו הם מבינים רק כוח. שזה אולי נכון, בעצם. עדיין, איך פיקארד היה מטפל במצב כזה?מכל מקום, ברור שהמצב רק הולך ומחמיר וצריך לעצור אותו. דקס לא מספיקה בתפקיד היועצת לענייני קלינגונים, וסיסקו נזכר שקורזון אמר לו פעם שהיחידים שיכולים להשתלט על קלינגונים הם קלינגונים. אולי אנחנו מכירים איזה קלינגוני שבטעות בעד הפדרציה?וכך, אחרי שהכינו את הקרקע לכך במשך 25 דקות, אנחנו סוף סוף מקבלים את וורף.יש שלוש שאלות מיידיות מתוספת כוח האדם הזו לסדרה:1) האם הסדרה הייתה צריכה את וורף?2) האם הסדרה יכולה להרוויח מוורף?3) האם וורף יכול להרוויח מהסדרה?התשובה ל-1 כנראה תלויה בנקודת המבט שלנו. אם אני מצמצם אותה לתוכן העלילתי של הסדרה, אז לא. אני לא רואה איזה חור רציני וורף בא למלא פה. יש לנו את דקס לענייני קלינגונים (הפרק הטוב ביותר של דקס בסדרה, Blood Oath, היה פרק “דקס מתנהגת כמו קלינגונית שהיא עדיין דקס וזה מצוין”). יש לנו את אודו לענייני החייזר שקרוע בין התרבות האנושית והתרבות המורכבת שלו. וורף הוא לא דמות הכרחית בשום צורה. אז למה הוא בא? נראה שלסדרה היו סיבות חיצוניות של צורך בשחקן חיזוק שהוא כוכב בלתי מעורער של מסע בין כוכבים. התחרות (הן עם בבילון 5 והן עם וויג’אר) קשה, הרייטינג צונח… כל הפרק הזה נראה כמו נסיון לתת בעיטה לסדרה כדי שתתעורר.התשובה לשאלה “האם הסדרה יכולה להרוויח מוורף” היא “כאילו דה”. שאלה יותר מעניינת היא האם יש לוורף מה להרוויח כאן. קחו כמעט את כל שאר הדמויות מ-TNG ואגיד לכם שאין להן מה לחפש פה. יש גבול כמה אפשר למתוח דמויות, ובטח כשזורקים אותן לסביבה חדשה שכזו. אפילו את דאטה - הדמות האהובה עלי בכל סדרות מסע בין כוכבים לדורותיהן - ממש לא הייתי רוצה לראות פה. אבל וורף? מבין כל הדמויות של TNG הוא תמיד הרגיש לי כמו הדמות הכי פחות מנוצלת. וזה לא ש-TNG לא ניסו - יש לא מעט פרקי “וורף עוסק בעניניי קלינגונים”, אבל בפרקים שבהם הוא לא היה באור הזרקורים הוא לא בא מספיק לידי ביטוי. בהחלט יש עוד מה לעשות עם הדמות. בתור שחקן חיזוק מ-TNG זו כנראה הבחירה המושלמת.אז אני מאוד מרוצה. החשש היחיד, כמובן, הוא שיגרמו לוורף לגנוב את אור הזרקורים מהדמויות האחרות. אם לשפוט על פי הפרק הזה זו לא תהיה בעיה - הפרק התאמץ מאוד לא להיות פרק וורף מההתחלה עד הסוף, אלא לתת לכל הדמויות זמן מסך; אבל כמובן שוורף הוא הכוכב מכאן ועד לסוף הפרק.איך גוררים לכאן את וורף מהאנטרפרייז? ובכן, זה ספוילר ל-Star Trek: Generations אבל זה סרט מחורבן שאני מעדיף לשכוח ממנו אז למי אכפת - המצב הנוכחי הוא שאין אנטרפרייז וכרגע וורף בחופשה ארוכה שאחריה הוא שוקל לפרוש מהפדרציה ולהתחבר לקלינגון שבו. לא קל להיות אאוטסיידר בפדרציה, ולא משנה כמה הקלינגונים הם בני ברית, קלינגון בפדרציה הוא אאוטסיידר. נוג, לידיעתך. הגיוני שמרגע שבו וורף מוצא את עצמו בלי הבית התומך של האנטרפרייז הוא שוקל לפרוש.כמובן, צריך להפגיש עכשיו את וורף עם כל הדמויות, אז הוא בא לקווארקייה, מהמם את קווארק עם בקשת מיץ שזיפים, מהמם את או’ברייאן ובאשיר עם חוסר הבנה מוחלט של איך משחקים חצים בצורה שלא גורמת לך להיראות כאילו אתה מנסה להרוג מישהו, ומהומם על ידי דקס וקירה שיוצאות בתחפושות מעוד השתובבות הולודק (חסודה לגמרי! תלבושות סטייל גוויניבר!). קירה מתה מבושה. דקס מתחילה לפלרטט עם וורף בקלינגונית (אחרי שהוא אומר לה ששמו של קורזון מוערך בקרב הקלינגונים, היא עונה לו בקלינגונית ש”כן, אבל אני נראית הרבה יותר טוב”. וורף בהלם). ואז וורף שם לב לבן של הגנרל שעושה מהומות ומנצל את ההזדמנות כדי לקרוע לו את הצורה במכות ולקחת לו את הסכין. דקס מתרשמת. גם אם לא הייתי יודע כבר לאן זה הולך ללכת הייתי יודע לאן זה הולך ללכת.הסצינה הקטנה בפאב לא הייתה סתם בשביל להרגיע מישהו משתולל. לא היו לוורף הרבה הזדמנויות להראות את זה, אבל הוא די חכם, והוא יודע בדיוק איך הקלינגונים עובדים. זו הייתה הזמנה לגנרל לבוא ולדבר איתו. הבעיה היא שהגנרל לא שש כל כך להסביר מה לעזאזל הקלינגונים עושים, מבטיח לוורף שהוא עוד יגלה בקרוב, ונוזף בו על כך שהוא לא קלינגון אמיתי. זה יהיה מוטיב חוזר בפרק הזה, הנזיפה שוורף הוא לא קלינגון אמיתי. אולי מוטיב חוזר בסדרה.אז מה וורף עושה? הולך להרביץ למשהו בהולודק, כמובן. דקס מצטרפת אליו ותובעת דו-קרב. זה היה די מסקרן, ומצאתי את עצמי תוהה מי ינצח. מצד אחד, דקס היא הלוחמת-בסגנון-קלינגוני הטובה ביותר מבין הצוות של DS9. מצד שני, היא לא אמורה להיות תחרות אמיתית לוורף: הוא משמעותית יותר גדול וחזק, יש לו הרבה יותר נסיון (ב-Facets למדנו שהלוחמה הקלינגונית היא משהו של ג’דזיה, לא של דקס) ובאופן כללי הוא אמור להיות ממש טוב. קצת חששתי מכך שהסדרה תרמה כאן בכל זאת, אבל היא לא - וורף קורע לדקס את הצורה חיש קל. אבל זה לא אומר שאין לדקס משהו ללמד את וורף - היא מייעצת לו במקום לנסות להסתחבק עם הגנרל, להסתחבק עם אחד ממיליארדי הקלינגונים בצי שחייבים משהו למשפחה של וורף. אז הוא עושה את זה, ומגלה את המטרה האמיתית של הקלינגונים.ואז הוא עומד על הגשר מעל הקווארקייה ובוהה. זה נותן תירוץ לדמות האחרונה שטרם פגשה אותו לפגוש אותו. אודו הוא, כאמור, סוג של מקבילה של וורף, ובשיחה שלהם יש לכך התייחסות ישירה. כמו כן וורף מצטרף למועדון המוקרפים מאיך שאודו עוקב אחריהם. מכל מקום, השיחה משכנעת את וורף לספר לסיסקו מה הולך פה. הקלינגונים, כאמור, התחרפנו סופית והחליטו שהגיע הזמן לכבוש את קרדסיה, עכשיו שהם בכזו מהומה. התירוץ שלהם הוא שההפיכה חייבת להיות תוצר של מעשי משני הצורה, אבל מה זה משנה? מן הסתם זה לא המניע האמיתי שלהם. בקיצור, עכשיו צפויות צרות גדולות, והשאלה היא מה העמדה שהפדרציה הולכת לנקוט בנושא.מה שבטוח, עכשיו נדרשת מלאכת דיפלומטיה עדינה במיוחד כדי לא לפוצץ את המצב.סיסקו נראה לכם כמו דיפלומט?הדבר הראשון שסיסקו עושה הוא לקחת את הגנרל הקלינגוני לשיחת נזיפה. הגנרל מבין שוורף הדליף ומתרתח עליו - כבר נזק ללא תועלת ברורה. סיסקו מנסה לשכנע את הגנרל לרדת מהעץ הזה - כן, בטח. סיסקו אומר לגנרל ש”מועצת הפדרציה אמרה לי שהם לא יוכלו לתמוך בכם בהתקפה הזו, ושאם תתקפו זה יסכן את הברית בינינו”, מה שגורם לגנרל לדמגג “אנחנו שופכים את דמינו כדי להגן עליכם ואתם עומדים מנגד” ובלה בלה בלה. מה שמעניין כאן הוא שסיסקו לכאורה התייעץ עם הפדרציה (אנחנו לא שומעים את ההתייעצות הזו) ובמקום להגיד לו שהם שולחים את צוות הדיפלומטים ומומחי הקלינגונים שלהם לטפל במצב, יחד עם צי גדול, הם פשוט אמרו לסיסקו לדבר כמה קלישאות אל הגנרל? זה הרי המצב הדיפלומטי הנפיץ ביותר שהפדרציה עומדת מולו מזה שנים.מכל מקום, התוצאה של השיחה הזו לא מפתיעה - הגנרל מבקש ללכת להתייעץ עם גאורון, מנהיג הקלינגונים. הוא בקושי יוצא מהדלת, וכבר כל הצי הקלינגוני מתחיל לשעוט לעבר קרדסיה. יפה מאוד, סיסקו. יפה מאוד.איך אפשר להסלים את המצב עוד יותר? פשוט מאוד - מתערבים במלחמה הזו לטובת הקרדסים (שהם, כזכור, סוג של אויבים במלחמה קרה עם הפדרציה). מתחילים עם לדבר על המתקפה הקרבה ובאה כשגארק בטעות נוכח בסביבה ועלול לשמוע. הוא רץ להזהיר את דוקאט, מה שמזכיר לנו כמה שני אלו לא סובלים אחד את השני. זה מעכב קצת את המתקפה הקלינגונית אבל מן הסתם לא עוצר אותה.הדבר השני הוא ש”מועצת הפדרציה” מחליטה לגנות את התקיפה הקלינגונית. בתגובה, גאורון מעיף את כל אנשי הפדרציה מתחומי האימפריה ומחזיר את השגרירים ובאופן כללי מבטל את הסכמי השלום. יופי, מועצת הפדרציה. היה ממש חשוב, הגינוי הזה.והדבר השלישי? תכף נגיע אליו. אבל לפני כן גאורון בא לבקר את וורף אישית ועושה לו סשן של בוא תצטרף לצד האפל ובוא איתנו להרוג קרדסים. וורף מסרב, ובתמורה גאורון מאיים לנשל את המשפחה שלו מכל דבר ולנדות את וורף אישית מכל דבר, וכדומה. מישהו ממש רוצה שתישאר בפדרציה, הא וורף? כמובן, וורף יוצא בקלות הקלינגון הטוב יותר כאן, ואומר את זה במפורש לגאורון -אחרי שגאורון מזהיר אותו שהוא יישאר ללא כלום, וורף מציין שעדיין יישאר לו הכבוד שלו.אוף, אנשי פדרציה. למה אתם תמיד כאלו פוצים, למה.מכל מקום, הדבר השלישי: וורף וסיסקו מחליטים שהדרך הטובה ביותר לחבל במתקפה הקלינגונית היא לוודא שהממשלה הקיימת לא נתפסת ומחוסלת על ידי הקלינגונים. אז סיסקו, במה שנראה כמו פעולה על דעת עצמו בלי שיתוף פעולה של שאר הפדרציה, עושה בדיוק את זה. מישהו כאן באמת חשב שזה לא יוביל למלחמה ישירה עם הקלינגונים?לפחות כשסיסקו מנסה ליצור קשר עם הקרדסים בשביל להתניע את התוכנית הזו יש לנו דיאלוג דוקאט-סיסקו קלאסי:Sisko: Dukat? I was trying to reach someone in the civilian government.Dukat: And you have succeeded. You are speaking to the new Chief Military Advisor to the Detapa Council.Sisko: Does this mean you’ve turned your back on Central Command?Dukat: It means that as a loyal officer of the Cardassian military I am pledged to serve the legitimate ruling body of the Empire whoever that may be.Sisko: In other words, you saw which way the wind was blowing and switched sides.Dukat: It seemed like a good idea at the time.דוקאט מסכים לקחת את הממשלה על ספינה ולפגוש את סיסקו בכך-וכך. סיסקו יעבור את כל הצי הקלינגוני ויגיע לשם בזכות יכולת ההסוואה של הדיפיינט. באשיר מזכיר לסיסקו בעדינות שההסכם עם הרומולאנים קובע שאסור להשתמש בהסוואה ברביע אלפא. סיסקו פשוט מציין שאין להם דרך אחרת להגיע אל דוקאט, ובאשיר כבר למד דבר או שניים ואומר ש”אני לא אגלה לרומולאנים אם אתה לא תגלה”. שוב נשאלת השאלה מה פיקארד היה עושה; ושוב אנחנו רואים את הרצון של DS9 להתלכלך יותר.ואז קורה נס. קסם. פלא. סיסקו יוצא למשימה על הדיפיינט… בלי קירה. ובלי או’ברייאן. הוא אפילו אומר לקירה שהוא צריך אותה על התחנה. עכשיו? עכשיו למדת?ומכאן ועד סוף הפרק יש בעיקר מכות. כמובן שכשהדיפיינט מגיעה אל דוקאט, דוקאט תחת מתקפה. הסדרה עושה לסיסקו את החיים קלים מדי: במקום שהסיטואציה תהיה כזו שבה הדיפיינט חייבת לבצע מתקפת פתע מכריעה, היא מאפשרת לסיסקו לקחת את הזמן. לצאת מהסוואה, להודיע שהוא כאן, לבקש מהקלינגונים לסגת, לחטוף מהם את המתקפה הראשונה, לירות להם על המנועים… ורק כשאין ברירה ורואים שהקרדסים הולכים להתפצפץ, הוא משמיד את הקלינגונים.טוב, אז תהיה מלחמה עם הקלינגונים. אבל לפחות יש את הכרת התודה של הקרדסים:Dukat: Captain, would you kindly inform this security guard that he does not have to monitor my every move. It makes me feel unwelcome.Dax: Looks like I won, Benjamin. You owe me dinner.Dukat: And what is that supposed to mean?Dax: Captain Sisko bet me that you would thank him for the rescue before you started complaining.Sisko: I lost.ובינתיים, בשקט שלפני הסערה ב-DS9, מכיוון שמדובר על פרק כפול, היו צריכים פילרים. אז גארק בא אל קווארק, ואנחנו מקבלים את אחד מהדיאלוגים החביבים ביותר בסדרה עד כה. ברשותכם (כי הוא לא קצרצר), הנה הוא בשלמותו:Garak: Might I trouble you for a glass of kanar?.Quark: Help yourself. It’s on the house.Garak: Well, how uncharacteristically generous of you.Quark: I’m in an uncharacteristic mood. Besides, I’ve got 80 cases of this stuff sitting in my stockroom. And the way things are going, I’ll never unload another bottle unless it’s to you.Garak: How thoughtless of me not to consider the effects the destruction of my homeworld would have on your business. These must betrying times for you. Be brave.Quark: I should have listened to my cousin Gaila. He said to me, “Quark, I got one word for you… weapons.” No one ever went broke selling weapons. But did I take his advice? No. And why not? Because I’m a people person. I like interacting with my customers Iike you and I are doing right now. Talking to each other getting to know one another.Garak: I can see the attraction for you.Quark: But when you’re dealing in weapons buyers aren’t interested in casual conversation. They just want their merchandise no questions asked. So impersonal.Garak: Your charms would be wasted.Quark: Exactly. So now, Gaila owns his own moon and I’m staring into the abyss. And the worst part of it is my only hope for salvationis the Federation.Garak: I know precisely how you feel.Quark: I want you to try something for me. Take sip of this.Garak: What is it?Quark: A human drink. It’s called root beer.Garak: I don’t know.Quark: Come on. Aren’t you just a little bit curious? What do you think?Garark: It’s vile.Quark: I know. It’s so bubbly and cloying and happy.Garak: Just like the Federation.Quark: But you know what’s really frightening? If you drink enough of it, you begin to like it.Garak: It’s insidious.Quark: Just like the Federation.Garak: Do you think they’ll be able to save us?Quark: I hope so.מרגע שהדיפיינט חוזרת, אנחנו מקבלים הכנות למתקפה הקלינגונית הבלתי נמנעת שתבוא. החלק הטוב ביותר בהכנות הוא גאראק שבא לעזור לדוקאט, שמצידו ממשיך לחשוד בכוונות של הפייזר של גאראק.ואז יש מכות. עכשיו, האקשן של סטאר טראק אף פעם לא היה מדהים, אבל הם מתאמצים, וזה יוצא לא רע. יש לנו את כל המגוון המצומצם של סטאר טראק: חלליות יורות על תחנה שיורה על חלליות והרבה דברים מתפוצצים ואז המגינים נופלים ואז הרבה קלינגונים משתגרים לתחנה ואז כולם יורים ומרביצים. בשלב כל כך מוקדם של העונה קשה לחשוש לחיים של מישהו, והדבר הכי גרוע שקורה הוא שקירה חוטפת דקירה-שמתאוששים-ממנה (סימן רשום) ולגארק יש שריטות על הפרצוף בזמן שהוא יורה בקלינגונים ומתבדח כמה חדר החקירות יותר מתורבת מההמולה הזו.בשורה התחתונה הקלינגונים נהדפים עד שהתגבורת מגיעה, משתכנעים על ידי וורף וסיסקו להפסיק עם הטירוף הזה שבשורה התחתונה כמובן עוזר לדומיניון, מוותרים על כיבוש קרדסיה, אבל לא עוזבים את השטח - הם דבקים במושבות הקרדסיות החיצוניות שעליהן כבר הצליחו להשתלט, והולכים להישאר בתור גורם נוסף בשיגעון הכללי שנחת על רביע אלפא ואיזור חור התולעת בפרט. כיף!וכמובן, אחרי כל זה סיסקו מציע לוורף עבודה בתור “קצין המבצעים האסטרטגיים”, מה שנשמע קצת כמו הכי שר בלי תיק. השינוי מתבטא בכך שוורף מתחיל ללבוש מדים אדומים במקום הצהובים שהיו לו במשך כל TNG. בדרך כלל המדים לא מעניינים אותי במיוחד, אבל כאן זה מהדהד עם דיאלוג מ-The Adversary בסוף העונה שעברה: סיסקו (אדום) דיבר עם קצין האבטחה (צהוב) על קידומים ועניינים והצהוב אמר לו שזה ידוע שעם המדים הצהובים לא הופכים להיות קפטנים. ובכן, וורף. ובכן. ברוך הבא.",
        "url": "/ds9//S04/E01-2/The_Way_of_the_Warrior"
      }
      ,
    
      "s04-e03-the-visitor": {
        "title": "עונה 4 פרק 3 - The Visitor",
        "content": "כבר אמרתי כמה פעמים שאני מחבב את ג’ייק סיסקו. בתור מי שנמצא במסגרת “הילד המעצבן” הוא היה ממש אחלה עד כה. אבל עד עכשיו הוא הופיע רק כשחקן חיזוק. האם פרק שמבוסס על ג’ייק סיסקו יכול להיות טוב? ובכן, קיבלנו סוף סוף פרק מבוסס ג’ייק סיסקו. הו וואו, זה היה פרק טוב. זו הייתה מלודרמה שלחצה על כל בלוטות הרגש באופן הבוטה ביותר תוך שימוש ברעיון מד”בי נחמד אבל שחוק. המשפט האחרון נראה שלילי, אבל איכשהו, כאן, זה עבד מצוין. בקיצור, זה מרגיש כאילו קיבלנו את ה-The Inner Light של הסדרה הזו. וזו מחמאה שאני לא זורק כל כך בקלות.עם פתיחה כל כך טובה, אני חושש מההמשך של עונה 4. הם יכולים רק להדרדר מכאן.אנחנו מתחילים בגשם. על כדור הארץ. בתוך בית. עם קשיש בעל שני עצמים מוזרים - תמונה של סיסקו פאפא וג’וניור, וכדור הבייסבול של פאפא. הקשיש בבירור ראה ימים טובים יותר ומזריק לעצמו איזה משכך כאבים או משהו, אבל עדיין מתפקד לא רע כשמתדפקת לו על הדלת מישהי שנראה שהלכה לאיבוד. בפועל מתברר מהר שהיא בעצם גרופית של הזקן, כי היא רוצה להיות סופרת והזקן הוא לא פחות מג’ייק סיסקו, הסופר המפורסם. זה שכתב יצירת מופת אחת ובגיל 40 פתאום הפסיק. והיא רוצה לדעת את כל קורות החיים שלו, והוא רוצה לספר. אז הוא מספר. כל סיפור המסגרת הזה היה נראה לי מופרך אלמלא היה מבוסס על מקרה אמיתי (הראיון האחרון שג’יי די סלינג’ר נתן).אוקיי. אז זה הולך להיות פרק “קו זמן אלטרנטיבי”, מה? אין שום סיכוי שהם יתחייבו בצורה כזו לעתיד ה”אמיתי”. והרי… אבל לפני שאני מספיק לחשוב עוד שניה בנושא הזה, ג’ייק מתחיל את סיפורו העצוב בכך ש”כשהייתי בן 18 אבי מת”. אוקיי, אנחנו בקו זמן מאוד אלטרנטיבי, מה?קפיצה חזרה לעבר. המין האנושי יצא לחלל. המין האנושי יודע לעבור את מהירות האור. המין האנושי חקר חלקים לא קטנים מהגלקסיה. המין האנושי חיפש קפה בערפיליות. והמין האנושי עדיין מתלהב מ”אירוע קוסמי שקורה פעם בחמישים שנים!!!!!1”. במקרה הזה, משהו שקשור לחור התולעת. אז סיסקו פאפא משכנע את ג’וניור לבוא לראות בדיפיינט את מה שזה לא יהיה שקורה לחור התולעת - בגלל שג’ייק, תרים את הראש מהדף שלך, החיים זה מה שקורה שם בחוץ. המה שזה לא יהיה כולל כמובן להחטיף לדיפיינט מכה לא צפויה, פאפא וג’וניור מצילים את המצב בחדר המנועים, ואז מתעופף איזה ברק, פוגע בג’ייק, עובר לסיסקו וסיסקו מתפוגג.הפרק מקדיש כמה שניות ל”איך כל שאר הצוות יגיב לסיסקו מת”, אבל זה פרק של ג’ייק, לא שלהם, ובכל מקרה אנחנו לא רוצים להתעסק יותר מדי עם ההיסטוריה האלטרנטיבית של מה קרה בעולם ללא סיסקו (ואדבר על זה עוד קצת בסוף). ג’ייק לוקח את זה קשה, כמובן, אבל רומזים לנו שאולי קשה מדי אפילו. בזמן שנוג כבר אוטוטו על סף יציאה לאקדמיה בכדור הארץ ומקווה שג’ייק יצטרף אליו לבית הספר לכתיבה שלו, ג’ייק עוד לא סגור על מה הוא רוצה לעשות. ואז משהו מחליט בשבילו - כשהוא ישן במיטה, פתאום הוא מתעורר להבזק אור ורואה את פאפא סיסקו יושב ותוהה מה בעצם קרה פה, ואז נעלם שוב.אה. אז ככה זה הולך להיות. אז סיסקו לא באמת מת אלא רק מזפזפ לו בזמן ובמרחב והוא הולך לצוץ מחדש פה ושם בחיים של ג’ייק ככל שג’ייק מתבגר, בזמן שסיסקו פאפא נשאר באותו הגיל. זה רעיון מד”בי טוב ומעניין שאפשר לעשות איתו דברים טובים, אם כי כמובן שהוא נפוץ למדי ותואר מכל זווית אפשרית (שתי דוגמאות שקופצות לי מיידית לראש וזה לא באמת ספוילר עבורן הם “אשתו של הנוסע בזמן” ו”היפריון”). ב-Meridian כבר הופיעה וריאציה עליו שלא בוצעה בצורה מוצלחת; כאן יש לנו הזדמנות שניה.ג’ייק, מבחינתו, אפילו לא יודע אם זה היה חלום או לא. לדבריו דקס ניסתה לבדוק את העניין ולא גילתה כלום. אבל זה מספיק כדי שהוא יחליט לדבוק בתחנה גם כשהסיטואציה עם הקלינגונים הולכת ומסלימה, והבאג’ורים (ש-Emissary שלהם התפוגג לו) נוטשים את התחנה. ואז הוא מגלה את סיסקו פאפא פתאום במסדרון. הפעם לכל הצוות יש הזדמנות לנסות ולהפעיל את הקסמים שלהם - באשיר מנסה משהו, ודקס מנסה משהו, ואו’ברייאן מנסה משהו, והכל נכשל - לג’ייק יש רק כמה דקות עם אבא לפני שהוא מתפוגג שוב. או’ברייאן מנסה לעשות תעלול עם משגר, ונכשל. שוב! או’ברייאן שוב נכשל בנסיון לעשות משהו עם משגר! אני לא זוכר פעם אחת בסדרה הזו שבה או’ברייאן הצליח לעשות משהו עם משגר!מכיוון שעכשיו ג’ייק יודע שהוא לא חולם ושאבא בא לבקר פה ושם בתחנה, הוא מן הסתם דבק בתחנה ולא עושה כלום עם החיים שלו. עד שמכריחים אותו לעשות משהו עם החיים שלו כי התחנה מועברת לשליטת הקלינגונים. בסופו של דבר הוא הולך ללמוד כתיבה, כותב שני ספרים מאוד מצליחים, פוגש בת זוג, ובאופן כללי נראה שהוא הצליח להתגבר על העבר. אנחנו רואים ביקור של נוג (כבר בדרגת קומנדר!) אצלו כדי לחגוג זכייה של ג’ייק בפרס וכולם שמחים ומאושרים. אז נו, תוהה הבחורה בהווה, מה השתבש? למה הפסקת לכתוב?התשובה, כמובן, היא זפזופ נוסף. סיסקו פאפא מאוד שמח לראות איך ג’ייק התגבר על העבר ורק תוהה מה עם נכדים, ואז הוא נעלם שוב. אבל זה יותר מדי בשביל ג’ייק. אנחנו לא רואים מה קורה אחר כך - רק שומעים אותו מספר לבחורה איך בשלב הזה הוא החליט להשליך את החיים שלו לפח כדי להציל את אבא סיסקו (שלא ביקש בכלל שיצילו אותו). במקום להמשיך לכתוב, הוא התחיל ללמוד פיזיקה שקר כלשהו, וכנראה שקע בזה באובססיביות גדולה דיו כדי שהחברה שלו תנטוש. זה כמובן מקומם ומייאש, ולא לגמרי בלתי אמין (טוב, חוץ מזה שלא כל אחד יכול ללמוד פיזיקה שקר כלשהו ולהצליח בזה ברמה מספקת בשביל הדברים שג’ייק רוצה לעשות).ומה יצא מכל זה? ובכן, מן הסתם הזפזופים של סיסקו קשורים איכשהו להתנהגות של חור התולעת. ג’ייק ודקס הצליחו לזהות מתי בדיוק קורה מה שזה לא יהיה שגורם לסיסקו להופיע, וגם לתכנן איך בדיוק הם יצילו את סיסקו - עברו כמעט חמישים שנים מאז המה שזה לא יהיה שחור התולעת עשה אז, כשסיסקו התפוגג; עכשיו יש להם הזדמנות לתקן את זה בהתרחשות הבאה (חמישים שנים? מספר עגול כזה? באמת?)אז אנחנו מקבלים סצינה מאוד נחמדה של נוג הקפטן ודקס ובאשיר המקשישים על הדיפיינט שנשלפה מהנפטלין, ואיך שהם מנסים להציל את פאפא, וכמובן לא מצליחים. ג’ייק זוכה לעוד שיחה עם פאפא, אבל זו שיחה מבאסת במיוחד, כי סיסקו די הרוס לגלות איך ג’ייק זרק לעצמו את החיים לפח כדי להציל אותו. ונכשל. הוא מתחנן שג’ייק יחזור לחיות - עוד לא מאוחר לגמרי.אז מה ג’ייק עשה? שני דברים. הראשון, הוא באמת חזר לחיים. ברמה כלשהי. הוא סיים לכתוב עוד ספר, והוא נותן לבחורה עותק לפני שהוא נפרד ממנה לשלום תוך שהוא רומז לה שסיסקו הולך להופיע עוד מעט (כמובן, מה הסיכוי שהבחורה תבוא לבקר ממש לפני הביקור הבא של סיסקו? אבל נעזוב את זה).והדבר השני? ובכן, ג’ייק מסביר לבחורה שהוא הצליח להבין לבסוף את ההגיון הפיזיקלי מאחורי מה שקרה לסיסקו. כשסיסקו נפגע הוא “התחבר” איכשהו לג’ייק, ואפשר לחשוב על ג’ייק כאילו הוא גורר אותו איתו בזמן. רוב הזמן סיסקו תקוע באיזה לימבו שבו הזמן לא זז עבורו, אבל מדי פעם החיבור “נמתח” וסיסקו מגיע חזרה לעולם לכמה רגעים. עכשיו, אם ג’ייק ימות כשסיסקו תקוע בלימבו, סיסקו יישאר בלימבו. אבל אם ג’ייק ימות כשסיסקו חוזר, זה ישליך את סיסקו חזרה לרגע שבו הוא נפגע (ליתר דיוק, מכיוון שאנחנו רוצים שהסדרה תימשך, כמה שניות לפני שהוא נפגע, כדי שהוא יוכל להתחמק).אז מה ג’ייק עשה? הוא ידע בדיוק מתי סיסקו יגיע שוב - הרי הוא ודקס הצליחו להבין את זה בשעתו. אז הוא שרד את הזמן עד אז. כעת הוא זקן ומן הסתם לא יכול לחכות לעוד ביקור של סיסקו בעתיד - הוא חייב לפעול עכשיו. אז אחרי שהבחורה הולכת הוא מתיישב בכיסא שלו ו… נרדם? אה, ג’ייק? אתה לא פוחד שתפספס את הביקור של סיסקו?סיסקו מעיר את ג’ייק, כמובן, וג’ייק מאוד שמח לפגוש אותו, ולהראות לו את הספר שלו, ואת ההקדשה של “לאבי, שחוזר הביתה”, וסיסקו כמובן לא מבין כלום. ג’ייק מסביר את העניין הזה שהוא חייב למות כשסיסקו שם כדי להציל את סיסקו ואת ג’ייק הילד, אבל לא טורח לשלוף פייזר או משהו. בעצם, למה שיטרח? “משכך הכאבים” מתחילת הפרק היה מן הסתם רעל שמועד הפעולה שלו כוונן בדיוק לזמן שבו סיסקו יבקר. כל הרמזים שג’ייק זורק לבחורה בזמן הפרק על כך שהוא גוסס היו מדוייקים להפליא. וסיסקו זוכה לחוויה המאוד מוזרה של לראות את בנו הקשיש הרבה יותר ממנו מת בזרועתיו. ושניה אחר כך להתחמק מהפגיעה ולקבל שוב את ג’ייק הצעיר שלא לגמרי מבין על מה כל המהומה.ג’ייק הוא הכוכב של הפרק, כמובן, אבל בסופו של דבר האדם היחיד בפרק שמודע למשהו ממה שקרה בו הוא סיסקו פאפא, שלמד הרבה מאוד על ג’ייק. באשר לג’ייק, עם כל כמה שהג’ייק המבוגר היה סימפטי, אנחנו מקווים שזה לא מה שיקרה לו.יש נקודה אחת שהפרק לא מתייחס אליה בכלל אבל אי אפשר שלא לחשוב עליה. בעצם, ג’ייק הורס בפרק הזה את המציאות ה”רגילה”. מכאן ואילך המציאות שנראה בסדרה כולה היא מציאות אלטרנטיבית, שנוצרה בתור “תחליף” למציאות הרגילה. זוכרים את התחושה המוזרה שלנו כשקיבלנו גרסה שונה של או’ברייאן בסוף Visionary? אז זה אותו הדבר, רק בסקלה קוסמית.אבל זה לא רק זה, כמובן; זו גם השאלה המתבקשת האם היקום שבו סיסקו מת היה טוב יותר, ולכן אם ג’ייק לא עשה בעצם דבר איום ונורא. נראה שמבחינת התחנה DS9 עצמה העולם הזה לא היה להיט גדול, עם ההשתלטות הקלינגונית עליה וכל זה; אבל מצד שני, לא שמענו בפרק הזה שום דבר על מלחמה איומה ונוראה עם הדומיניון שדי ברור שהולכת לבוא אלינו בקו העלילה המרכזי. אנחנו גם יודעים שהעתיד סביר, אם ג’ייק גר לו בשלווה על כדור הארץ ומגיע לגיל מבוגר. אנחנו רואים שדקס ובאשיר הזדקנו טוב. מה שאומר שכל דבר רע שיקרה בעלילה הראשית של הסדרה, יקרה “בגלל” ג’ייק, ובגלל איזה אפקט פרפר שסיסקו פאפא אחראי לו.די ברור שלא נראה בסדרה שום דבר מאפקט הפרפר הזה. דהיינו, דברים יתפתחו שונה, אבל לא תהיה לנו שום אינדיקציה אמיתית לסיבה שבגללה סיסקו היה גורם מכריע בכך שהם יתפתחו באופן השונה הזה. לנסות להתייחס לזה, זה לשעבד את הסדרה לפרק אחד שמיועד למקסם את האפקט הדרמטי שלו אבל לא באמת אמור להשפיע על שאר הסדרה. זה בדיוק גם מה שקרה ב-The Inner Light. אתם יכולים להסיר את הפרק הזה מ-TNG ולא ייראה שמשהו חסר פה; אבל מה שקורה בפרק ההוא היה אמור להיות בעל השפעה דרסטית על מי שהיה הכוכב הראשי שלו - לשנות אותו לחלוטין. היוצרים בחרו, במוצהר, לא לעשות את זה. אני מניח שפה קורה משהו דומה. אנחנו מניחים בצד את הצורך להתעסק עם השלכות כדי למקסם את האפקט הדרמטי הנקודתי.ומה אני אגיד? זה עבד.",
        "url": "/ds9//S04/E03/The_Visitor"
      }
      ,
    
      "s04-e04-hippocratic-oath": {
        "title": "עונה 4 פרק 4 - Hippocratic Oath",
        "content": "למרות שהוא לא היה מרתק כמו קודמיו, אני חושב שבמובנים מסויימים הפרק הזה היה טוב יותר. היה בו יותר מהגוונים-של-אפור שאמורים לאפיין את DS9. היו בו דמויות שפונות אחת כנגד השניה בלי שנהיה בלב שלם בצד של אף אחת מהן, וסיום שהוא מבאס למדי, וכל זה נטוע היטב בקווי עלילה שכבר הופיעו בסדרה. רק חבל שבאופן כמעט בלתי נמנע גם הפרק הזה הסתמך על טיפשות יוצאת דופן של הדמויות כדי שדברים מסויימים יקרו בו.אנחנו פותחים עלילת המשנה, שבה וורף מתקשה קצת להשתלב ב-DS9. בואו נעצור לרגע ונחשוב - אנחנו לוקחים את וורף, שהגיע הישר מהאנטרפרייז עמוסת הפוצים הצדקניים; איזה מקום בתוך DS9 לא הולך להסתדר לו? קווארק, כמובן. במקום גאינן בעלת התבונה האינסופית וורף מקבל את קווארק התחמן; לוורף אין שמץ של מושג איך זה ייתכן שקווארק לא בכלא. בפרט כשהוא רואה את קווארק מארגן איזו עסקה מלוכלכת עם ברנש חשוד. קירה מנסה לומר לוורף להירגע אבל הוא לא מתרשם. וורף אולי עבר לאדום אבל הוא עדיין שוטר בדם. מהסוג שאם דרקון תוקף את העיר, הוא ירוץ לעצור אותו. ברור שב-DS9 זה לא הולך לעבוד.בינתיים באשיר ואו’ברייאן חוזרים באחת מה-Runabouts ממשימת מיפוי שגרתית ברביע גאמה שבה הם… רגע, רגע, רגע. מה? מה מה מה? אתם רציניים? חזרתם לשלוח חלליות שהן לא הדיפיינט-בהסוואה אל רביע גאמה? אתם משוגעים? זה לא סותר את כל מה שאמרתם עד עכשיו בסדרה? אתם מנסים לגרום לדומיניון להתרגז עליכם עוד יותר? מה לעזאזל?מכל מקום, כולנו יודעים מה יקרה עכשיו. תהיה איזו שהיא קריאת מצוקה או אנומליה או וואטאבר. באשיר ואו’ברייאן יתעלמו מכך שהם בלב שטח אויב עוין וימהרו לשגר את עצמם לכוכב לכת זר בלי שום ידע מוקדם אל מה הם נכנסים; ותוך שתי שניות יתפסו אותם גורמים לא ידידותיים. זה קרה ב-Battle Lines. זה קרה ב-Paradise. זה קרה ב-Shadowplay. זה קרה ב-The Maquis. למה שזה לא יקרה גם כאן?אבל לפני זה, לפחות, אנחנו מקבלים דיאלוג באשיר-או’ברייאן משעשע, שמראה כמה הדמות של באשיר הפכה להיות מוצלחת מאז “באשיר ילד כאפות” של העונה הראשונה. הוא עדיין מעצבן, אבל בצורה כיפית. או’ברייאן בנה לעצמו סדנת עבודה בחדר השינה שלו בהיעדרה של קייקו, והיא התלוננה על זה. באשיר עושה להטוטים פסיכולוגיים כדי לפתור את זה:Bashir: I mean, if anything by spending your free time in the bedroom– a place you intimately associate with Keiko– you are actually expressing a desire to be closer to her during her absence. It’s quite touching, really.O’Brien: Exactly. Exactly! See, you understand. Why can’t she see that? Why can’t she be more like…Bashir: More like…?O’Brien: Well, a man. More like a man.Bashir: So… you wish… Keiko was a man.O’Brien: wish I was on this trip with someone else. That’s what I wish.המבט על הפרצוף של או’ברייאן כשהוא תפס שהוא כמעט שאל למה קייקו לא יכולה להיות יותר כמו באשיר הוא נפלא.אבל ההפוגה הקומית הזו בהתחלה הכרחית כי מרגע שתופסים את הזוג המוזר הפרק הופך להיות מבאס למדי. מי תופסים אותם? לא פחות מאשר הג’מהאדר, אבל משהו פה לא מסתדר כי לא אמורים להיות ג’אמהדר באיזור. אחרי כמה איומים והפחדות, והפגנת בקיאות מרשימה מצד המנהיג של הג’מהדר לגבי המשמעות של המדים של או’ברייאן (מומחה שאינו קצין) ושל באשיר (קצין מדע) הג’מהאדר מחליטים שיש להם שימוש לשני אלו. ספציפית עבור באשיר. המפקד שלהם מסביר לבאשיר שהוא צריך שהוא יבצע מחקר עבורו.באשיר כמובן מסרב לעשות כל דבר שיסייע לדומיניון נגד הפדרציה, אבל אז מתברר עד כמה הסיטואציה היא מוזרה: הג’אמהדר הללו הם עריקים. המטרה שלהם היא להשתחרר מהסם שרק המייסדים יודעים לייצר וכל ג’אמהדר נולד כשהוא מהונדס גנטית להיות מכור לו. בלי אספקת הסם הם ימותו תוך כמה ימים. רק מה, המפקד של הג’אמהדר חסין מפני כל זה. בעבר הוא התרסק על הכוכב הזה בדיוק, וכשאספקת הסם שלו נגמרה הוא גילה שהוא פשוט ממשיך כרגיל (אנחנו רואים חיש קל כמה ג’אמהדר שלא קיבלו את הסם כבר פרק זמן מסויים והם בקריז גדול כדי שניווכח בכך שלא כולם חסינים). אם כן, מה קרה פה? הוא מאמין שזה משהו בכוכב, ולכן הוא הביא את העריקים איתו לכאן. רק ששום דבר לא מרפא אותם, והזמן אוזל.ועכשיו מגיע ריב גדול בין באשיר ואו’ברייאן. באשיר רוצה לעזור להם. או’ברייאן מתפלץ מעצם המחשבה על כך. לבאשיר יש נימוקים טובים: מעבר ליצר הבסיסי שלו בתור רופא לעזור לחולים, ומעבר ליצר הבסיסי שלו בתור פוץ של הפדרציה לעזור לעם משועבד, יש כאן גם שיקול אסטרטגי - אם הג’אמהדר ישתחררו מהסם, הדומיניון יאבד את הצבא שלו. בנוסף, באשיר בונה על כך שללא הסם, הג’אמהדר יתחילו להיות יותר נחמדים כי היי, המנהיג של אלו שכאן הוא בסך הכל די בסדר.או’ברייאן, כאמור, מתפלץ. מבחינתו (או’ברייאן תמיד במשבצת הגזען) הג’אמהדר הם לא הרבה יותר מחיות. הם הונדסו גנטית כדי להיות מכונות מלחמה, ולכן כל מה שהם יודעים לעשות הוא להרוג. אם הם ישתחררו מהסם, סיכוי סביר שהם יתחילו להתפרע בכל רחבי הגלקסיה. כמו הקלינגונים רק גרוע יותר. באשר לתיאוריה היפה של באשיר שבלי הסם הם יהיו קצת יותר נחמדים - זו תיאוריה בלבד ואיך באשיר בכלל חושב להמר על זה. מבחינת או’ברייאן צריך לברוח מפה כמה שיותר מהר וחסל.מי צודק כאן? מה שיפה הוא שאנחנו לא יודעים. על פניו באשיר אמור להיות הצודק פה. אבל האמנם? כבר ראינו פרק אחד (The Abadnoned) שעסק בדיוק בשאלה האם ניתן “לאלף” ג’אמהדר כדי שיהיה יותר סימפטי ולא סתם ירצה להרוג כל מה שזז. זה היה כישלון מוחץ. ושם זה היה כישלון של אודו. ואם אודו לא הצליח, אז באשיר יצליח?וזה מבלי שנכנס לשיקול הפרקטי עוד יותר: הג’אמהדר עדיין לא נחמדים. יש להם רק כמה ימים עד שהסם ייגמר להם, ואם זה יקרה מבלי שבאשיר יצליח להציל אותם הם יהרגו אותו ואת או’ברייאן בלי למצמץ. ומאיפה באשיר בכלל בטוח כל כך שהוא יצליח?מכל מקום, באשיר החליט. הוא ינסה לעזור להם, ואו’ברייאן יעזור לו. או’ברייאן לא מוכן לעזור לו, אז באשיר עושה את הלא יאומן - משתמש בדרגה שלו ונותן לאו’ברייאן פקודה.בינתיים על DS9 המצב פשוט יותר. ברור לנו שוורף טועה טעות מרה בכך שהוא מתעסק עם קווארק והעסקאות המפוקפקות שלו, אבל הוא מתעסק וגורר את אודו למשרד של סיסקו. לאודו זה לא מזיז והוא פשוט מנפנף את וורף, וסיסקו נאלץ לתת לוורף שיחת “אודו בסדר ואתה צריך להתעסק בעניינים שלך”. אבל לכו תשכנעו את וורף. הוא ממשיך לרגל אחרי קווארק וההוא ואז רץ אל אודו לנזוף בו שהוא לא ממלא את תפקידו ועוצר אותם ו-This is not leadership, ואודו מתרגז עליו. יופי, וורף.רגע, מה? יופי, וורף? מה אתם רוצים ממנו? הוא הגיע מעולם היפה של האנטרפרייז. מי שכושלים כאן בצורה מגוחכת הם סיסקו ואודו. בשלב הזה של הפרק כבר ברור לי לאן זה הולך - וורף הולך לקלקל לאודו איזו פעולת סוכן סמוי מתוחכמת. כמובן שזה מה שקורה בהמשך, וכשוורף המסכן שואל למה אודו לא סיפר לו מה קורה, אודו אומר בכעס שהוא לא מדווח לוורף כלום. יופי, אודו. יצאת צודק, אבל ממש ממש ממש לא חכם. אתה קצין האבטחה פה. אתה צריך לאתר איומים ולנטרל אותם. במקרה הזה וורף היה איום. האם נטרלת אותו? לא. פעלת בצורה שמבטיחה שהוא יתערב ויקלקל. אם היית מספר לו מה אתה עושה, האם וורף היה מדליף את זה? כמובן שלא, וורף אמין. המבצע לא היה מתקלקל. האם וורף היה לומד את הלקח? כן. וורף לא טיפש, הוא פשוט לא רגיל ל-DS9 ולאודו. אז למה לשתוק ככה? מנסים להציג את הסיטואציה בתור פאשלה של וורף, אבל לאודו יש חלק לא מבוטל בפאשלה הזו בעצמו.חזרה אל או’ברייאן ובאשיר, או’ברייאן מנסה לעשות איירון מן ולבנות נשק תוך כדי מה שזה לא יהיה שהוא עושה כדי לעזור לבאשיר. כשהג’אמהדר מתחילים לחקור זה מתפוצץ בפרצוף, כמעט תרתי משמע, ואנחנו מקבלים סצינה שבה מפקד הג’אמהדר מסרב להרוג ג’אמהדר פצוע (ובכך לחסוך את הסם שלו בשביל האחרים). זה מה שנחמד בסדרה הזו - לכל גזע חייזרים מרכזי אנחנו מקבלים לפרצוף יוצא מן הכלל. חשבנו שכל הקרדסים הם פוצים נוקשים? קיבלנו את גארק. חשבנו שכל הבאג’ורים הם רוחניים טובי לב כאלו? קיבלנו את ווין. חשבנו שכל הפרנגים הם סוחרים חסרי לב? קיבלנו את… טוב, קווארק מספיק טוב. וגם משני הצורה קיבלו את אודו מראש כדי שנראה שאפשר גם אחרת ולקלינגונים יש את וורף. וכאן יש לנו את הג’אמהדר ואנחנו רואים שגם אצלם, אפשר גם אחרת. הטרגדיה כאן היא שבאשיר לא ממש יקבל הזדמנות להמשיך עם זה עד הסוף.וכאן יש לי תהיה אחרת: למה באשיר לא ממשיך עם זה עד הסוף? בשום שלב לא עולה בכלל האפשרות שהג’אמהדר יחזרו איתו ל-DS9, איפה שהוא יכול לסנתז להם תחליף סם שיתן להם עוד זמן ויש לו מעבדת מחקר מלאה. הפרק מנסה לתת לזה תירוץ חלקי - הם חושבים שזה משהו בכוכב עצמו ששינה את המפקד - אבל לקראת סוף הפרק באשיר מגיע למסקנה שזה כנראה לא משהו שקשור לכוכב אלא מוטציה של המפקד עצמו. האפשרות הזו הייתה צריכה לכל הפחות לעלות, גם אם בשלב הזה של הפרק המפקד כבר לא ממש שולט בחיילים שלו.אחרי התרגיל שהוא עשה או’ברייאן חוטף מכות, אבל לא מוותר; כשבאשיר שולח אותו להביא שקרכלשהו מהספינה שלהם והוא תחת השגחה צמודה של ג’אמהדר מאוד לא ידידותי, או’ברייאן מצליח לעשות קסם כלשהו טכני, לעשות פיצוץ שמסיח את דעת הג’אמהדר, לקפוץ למשגר הקרוב ולהיעלם. מרשים ביותר! לא רק שקיבלנו עוד הדגמה של “או’ברייאן איש קומנדו”, זו גם ככל הנראה הפעם הראשונה בכל הסדרה שבה או’בריין מצליח לעשות משהו עם משגר!עכשיו, כמה או’ברייאן איש קומנדו טוב, אתם שואלים? ובכן, מחלקה שלמה של ג’אמהדר - חבר’ה שיש להם גלימת היעלמות אישית וכל חייהם אומנו רק להילחם, כן - מחפשת אותו ביער והוא מצליח לטמון מלכודת לאחד מהם ולקחת לו את הנשק ולחזור אל באשיר בלי שיעלו עליו. קצת לא אמין, חברים. מכל מקום, באשיר מנסה לפתוח איתו בדיאלוג פילוסופי מוסרי חדש ובסוף מכריז שהוא נשאר פה עד שהוא יפתור את תעלומת המוטציה האבודה. או’ברייאן נוקט גישה קצת יותר פרקטית ומפצפץ לגורמים את עמדת המחקר של באשיר (תוך הפרת פקודה ישירה). אופס.כמובן, זה זמן טוב עבור מפקד הג’אמהדר להגיע ולהשתלט על או’ברייאן. באשיר עוד לא מיואש בשלב הזה ומנסה לשכנע את המפקד שאולי עוד יש זמן ואפשר לעשות משהו. המפקד לא מתרשם, לוקח את השניים חזרה אל הספינה עם רובה שלוף, וכשמגיע הג’אמהדר הלא נחמד שכל הפרק התחרה עם המפקד על השליטה במחלקה ואומר שהוא לא היה צריך לפקפק בו, המפקד… יורה בו? אוקיי, באמת שמדובר על מישהו שונה לגמרי.כעת מה שהגיוני לעשות הוא שהמפקד עם המוטציה הייחודית שלו והעובדה שהוא לא פרא צמא דם יצטרף אל באשיר ואו’ברייאן חזרה אל DS9. שם אפשר יהיה לחקור אותו בתנאים טובים יותר וללא לחץ זמן וסיסקו יוכל להחליט לגבי הסוגייה המוסרית של האם רוצים לחלץ את הג’אמהדר מציפורני משני הצורה בכורסא הנוחה שלו במקום שאו’ברייאן יחליט בשטח. אבל במקום לעשות את כל זה המפקד פשוט הולך להוציא להורג את החיילים שלו וכנראה למות תוך כדי. כי - כפי שאו’ברייאן מסביר לבאשיר - זה מה שמפקדים עושים. זה סוף די מבאס.הפרק נגמר עם עוד דיאלוג של באשיר-או’ברייאן בחללית שלהם. רק שהוא קצת פחות הומוריסטי:O’Brien: You can bring me up on charges, you know.Bashir: Well, that’s not really my style.O’Brien: I wish things could have been different, Julian.Bashir: So do l.O’Brien: And I’m sorry I had to destroy your work.Bashir: You didn’t have to, Chief. You had a choice, and you chose to disobey orders, override my judgment and condemn those men to death.O’Brien: Yes, I did… because I thought it was the only way to save your life. Whatever else you may think of who I am and what I did at least try to understand that.Bashir: Tonight’s supposed to be our weekly darts game.O’Brien: Don’t worry. I don’t feel much like playing either.Bashir: Maybe in a few days.סיום מוצלח מאוד לפרק, לדעתי.",
        "url": "/ds9//S04/E04/Hippocratic_Oath"
      }
      ,
    
      "s04-e05-indiscretion": {
        "title": "עונה 4 פרק 5 - Indiscretion",
        "content": "עוד פרק טוב עם שימוש טוב ברקע הקיים של הסדרה, אבל נטול מדע בדיוני לחלוטין - זה פשוט פרק אופרת סבון, שעשוי טוב אבל לא מעז ללכת לכיוון אפל-יותר-בוגר-יותר. בקיצור, זה מסוג הפרקים שאם כל הסדרה מעכשיו תורכב רק מהם אני מאוד איהנה מהסדרה, אבל במבט לאחור ארגיש שמשהו מהותי היה חסר פה.כבר על ההתחלה אנחנו רואים שהפרק מתבסס על קו עלילה שכבר נהיה שחוק במיוחד: “דברים מתקופת המחתרת רודפים את קירה”. זה היה ב-Duet. זה היה ב-The Homecoming. זה היה ב-Necessary Evil. זה היה ב-Second Skin. זה היה ב-Shakaar. הפעם זה בדמות חתיכה מספינת אסירים קרדסית שהובילה חבר למחתרת של קירה ונעלמה לה אי שם בימי הכיבוש העליזים, ועכשיו החתיכה צצה בידי מבריח כלשהו. בקיצור, יש לקירה קצה חוט אז היא שוב פעם שוכחת שיש לה עבודה בתפקיד בכיר על תחנת חלל והיא יוצאת להרפתקאות קומנדו.רק הפעם, לפני שהיא מספיקה לצאת, סיסקו בא ועוצר אותה. ואני חושב שהנה, סוף סוף, אוטוטו סיסקו הולך להטיף לה מוסר שאי אפשר ככה לעזוב את התפקיד כל דקה. אבל איפה, כל מה שקורה הוא שהקרדסים שמעו את השמועות על מסע ההרפתקאות של קירה והם שולחים נציג מטעמם (בכל זאת, ספינת אסירים שאויישה בידי קרדסים) להצטרף אליה. ומי הנציג? דוקאט, כמובן. אז אחרי הזיווג של דוקאט עם סיסקו נקבל זיווג שלו עם קירה? כמה נחמד. כזכור, הפעם האחרונה שבה ראינו את שניהם יחד הייתה ב-Civil Defense כשהוא חשב שהוא יצליח לגרום לה למסור לידיו את התחנה ואולי לצאת איתו לדייט והיא עשתה לו “על גופתי המתה וגופת כל מי שנמצא בתחנה” עד כדי כך שהוא ניסה להימלט והשאר היסטוריה.יש לפרק גם עלילת משנה, אבל היא לא כל כך מעניינת: קאסידי, קפטן של ספינה ומי שמואילה בטובה לצאת עם סיסקו כרגע, מתכננת לקבל עבודה אצל הבאג’ורים שתאפשר לה להישאר בקרבת DS9 כל הזמן, ודקס רומזת שלמה שלא תעבור לגור בתחנה. סיסקו מתפלץ, מגיב לזה ב-This is a big step שזה כמו We were on a break רק מביך עוד יותר, היא זועמת, כל העולם מייעץ לסיסקו, בסוף ג’ייק משכנע אותו להתנהג כמו בן אדם, הם משלימים, הסוף. כן יוצאת מזה סצינה משעשעת שבה דקס, באשיר וקווארק מייעצים לסיסקו, עם גלגול עיניים מוצלח של סיסקו כשמגיע תורו של קווארק.אופרת סבון.בינתיים קירה ודוקאט יוצאים למשימה, אז יש לנו את סצינת ה”הזוג המוזר במבוכה הדדית בחללית” שהיא כבר סימן היכר ידוע של הסדרה. דוקאט מתחקר את קירה על המשימה, ואז מתחיל להתחנף, אומר כמה שהוא תמיד העריך את קירה, ועובר לנאום על איך שבעצם הכיבוש הקרדסי תרם לבאג’ורים כעם שעכשיו סוף סוף הפך לאקטיבי ומשפיע, והוא חותם בחזון של מזרח תיכון חדש ושלום ושגשוג וחברות בין שני העמים. ממש ישראל וגרמניה. קירה כמובן לא מתרשמת ומבהירה לדוקאט שאולי הבאג’ורים והקרדסים יהיו חברים יום אחד, אבל לא היא ודוקאט. ושיסתום כבר. והוא סותם, לשם שינוי, ומביט על קירה מוזר.כבר עכשיו אנחנו רואים את מה שנראה עוד יותר בהמשך - הפרק מנסה להוציא את דוקאט מהתבנית שלו ולהפוך אותו לאנושי הרבה, הרבה יותר. אני מעריך את הנסיון הזה אבל אני חושב שזה רק גורע מהדמות. עד עכשיו דוקאט היה מנייק מרושע כל הזמן, גם כשהוא שיתף פעולה; למה צריך להפוך אותו לנחמד יותר? בשביל קרדסי נחמד יש לנו את גארק. היופי בדוקאט הוא איך שהוא נמצא כל הזמן על הגבול שבין בן-ברית בעייתי ובין אויב מסוכן (מה שעבד טוב במיוחד ב-Civil Defense). למרבה המזל, השחקן של דוקאט ממש טוב, והדוקאט-הנחמד שלו מצליח להיות עדיין משכנע וכיפי, אז גם כאן אין לי תלונות של ממש.עובר חצי פרק, קירה ודוקאט מגלים את הספינה שהתרסקה לה על איזה כוכב לכת מדברי אחרי שהותקפה בידי מי יודע, מוצאים שם קברים אבל לא מספיק קברים, ודוקאט מתעקש לחפור אותם עצמאית כי מנהגי קבורה קרדסיים ובלה בלה בלה. כבר ברור לנו ברגע הזה שהוא מעורב בעסק הזה באופן אישי מאוד ולא סתם נשלח בתור נציג קרדסי אקראי. וכשהוא מוצא בין הקברים צמיד ויושב ובוהה בו כבר ברור מה הלך כאן, גם לקירה. לדוקאט הגדול הייתה מאהבת באג’ורית, והוא אפילו טוען שהוא היה מאוהב בה. כאן זה לגמרי רגע שבו אני מרגיש שהם הולכים רחוק מדי - הן עם “ריכוך” הדמות של דוקאט והן עם אופרת הסבון. אבל מילא.קירה לא מצאה את החבר שלה בין הקברים, והיא ודוקאט יוצאים לחפש את שאר הניצולים תוך שימוש בשקרכלשהו באג’ורי שהיה נפוץ אצל המחתרת הבאג’ורית בזמן הכיבוש. אז הם הולכים והולכים והולכים ואז מגיע הלילה וצריך לנוח. אז קירה מתיישבת ודוקאט מתיישב, ומתיישב הישר על קוץ ענקי שנתקע לו הישר בתחת. הפוטנציאל הקומי אדיר, ומנוצל במלואו. אפילו קירה מתגלגלת מצחוק. למרות שהיא כל כך מטופשת, זו כנראה תהיה אחת מהסצינות הזכורות לי ביותר מהסדרה.הקוץ בתחת מיועד לייצר בונדינג (מזוייף או לא) בין קירה ודוקאט, וגם להכין אותנו לקראת הקפיצה שהפרק עושה אל עבר הבוגר-יותר-אפל-יותר: קירה פשפשה במחשבים של הספינה שהתרסקה וגילתה שיחד עם החברה של דוקאט הייתה ילדה בת 13, ש… דוקאט לא מנסה אפילו להסתיר, הוא האבא. והרעיון היה לשלוח את האמא והבת לכוכב מחסה כלשהו בזמן שהכיבוש הקרדסי התחיל להתפורר. קירה שמחה לגלות את הצד האנושי של דוקאט שמקווה שהבת עדיין בחיים והוא יוכל להציל אותה, והוא, כצפוי, מתקן אותה שהוא יצטרך להרוג אותה.ואז הם הולכים לישון ומתחילים להתווכח רק ביום שאחרי. נשמע לכם סביר?דוקאט בהתחלה נותן תירוצים של משפחה ובלה בלה בלה יש לי אישה וילדים ובלה בלה בלה. אבל קירה מסובבת אותו בקלות ומהר מאוד זה מגיע לאויבים הפוליטיים של דוקאט ואוי אוי אוי מה שהם יעשו לו. מזכיר לכם את מה שהלך ב-Cardassians? מן הסתם. מכל מקום, דוקאט לא זז מילימטר מהעמדה שלו. כשקירה אומרת שהיא ראתה אותו בוכה על הקבר של האמא הוא אומר שיבכה גם על הקבר של הבת. וואו, דוקאט המנייק חזר. אז זו הסיבה שריככו אותו כל כך.הבעיה היא שאני לא מאמין שזה יעבוד. אני לא מאמין שהסדרה תלך מספיק רחוק. יש בדיוק שלושה תרחישים סבירים: הראשון, שהילדה לא בחיים. אבל נו באמת, אם זה המצב אין פרק. השני, שהילדה בחיים ודוקאט יהרוג אותה ובכך הסדרה תלך יותר רחוק מאשר כל דבר אחר של מסע בין כוכבים שראיתי. מה זה יעשה לנו, כחובבי דוקאט מושבעים? לא נראה לי שתהיה לנו ברירה אלא לשנוא אותו מכאן ואילך. אז נשארה האופציה השלישית, שהוא לא יוכל ללחוץ על ההדק ברגע האמת (יש אופציה רביעית והיא שמשהו ימנע ממנו לעשות את זה, אבל זה פחדני מדי).אז זה אכן מה שקורה. דוקאט וקירה מגלים את הניצולים שמועבדים במכרה על ידי גזע חייזרים בחליפות, יוצאים לפעולת קומנדו נועזת, משחררים את כל העבדים ומגיעים אל הקליימקס שבו דוקאט מכוון רובה אל הילדה וקירה מכוונת רובה אל דוקאט והילדה מספרת לדוקאט איך חלמה שהוא יבוא להציל אותה ואיך הזהירו אותה שהוא יהרגו אותה וכו’ וכו’. ובסוף דוקאט מוריד את הנשק, מחבק את הילדה, ואנחנו מתים מהרעלת סוכר.אופרת סבון.כמובן, זה אומר שסוף הפרק הוא פתוח משהו מבחינת דוקאט. הוא לוקח את הילדה חזרה איתו לקרדסיה ויכיר בה כבתו. מה זה יעשה למשפחה שלו? מה זה יעשה למעמד הפוליטי שלו? כפי שהוא אומר לקירה, “I’ll let you know”. יש כאן פוטנציאל לקחת את הדמות של דוקאט לעוד שלל מקומות מעניינים - אני מקווה שזה מה שהסדרה תעשה.",
        "url": "/ds9//S04/E05/Indiscretion"
      }
      ,
    
      "s04-e06-rejoined": {
        "title": "עונה 4 פרק 6 - Rejoined",
        "content": "אין מנוס מלהתייחס לפרק הזה בשתי רמות שונות. יש את רמת הסיפור הבסיסי - שהוא בסדר גמור, ובפני עצמו הוא סיפור דקס לא רע בכלל - ויש את רמת ההחלטה התסריטאית הנבונה מאוד שבוצעה בו שהופכת אותו לסוג של קוריוז היסטורי וכנראה לאחד מהפרקים הבולטים בסדרה.ברמת הסיפור הבסיסי יש לנו עוד וריאציה על “העבר של דקס חוזר לרדוף אותה”. אם קודם העבר הזה היה תמיד אלים - האשמה ברצח ב-Dax, חוב דמים ב-Blood Oath, רצח של ממש ב-Equilibrium - כאן העבר הוא רומנטי. אי שם, כשדקס עוד היה לפני קורזון, הוא היה על גלגול שנקרא “טוריאס” והיה טייס או משהו ונהרג בתאונה בגיל צעיר יחסית. אבל טוריאס היה נשוי, ונשוי לטרילית שגם לה היה סימביונט. מאז עברו שנים רבות והטרילית מתה אבל הסימביונט התגלגל הלאה, ועכשיו הוא הולך לבקר בתחנה עם הגוף החדש שלו. שני סימביונטים שהיו פעם מאוהבים ושניהם כעת נמצאים בגוף חדש - זה רעיון מעניין לפרק. כדי להפוך אותו למעניין הרבה יותר, הוסיפו “טאבו” חברתי אצל הטרילים - אסור בשום פנים ואופן לשני סימביונטים שהיו קרובים בגלגול הקודם להמשיך את הקשר גם בגוף החדש שלהם. זה עד כדי כך טאבו שזה מצדיק “הגליה”, שמשמעותה שהסימביונט גמר את הקריירה ולא יעבור לגוף נוסף (כזכור, על “סתם” רצח העונש פחות חמור). אפשר לתת נימוקים כלשהם לטאבו הזה, אבל הוא נראה בעיקר כמו דפיקות מהותית של החברה הטרילית, ונתון שלא הולך להשתנות במהלך הפרק, שעוסק בעיקר בשאלה איך דקס ושות’ מתמודדים עם הטאבו הזה.כל זה היה מונח על שולחן התסריטאים ואז הם (ספציפית, רונלד ד. מור) החליטו שאם כבר יש להם הזדמנות לעשות את זה, למה שהנשאית החדשה של הסימביונט לא תהיה אישה. זה צעד מבריק, כי הוא מאפשר להבליט עד כמה ביקום של סטאר טראק יחסים חד-מיניים הם לא אישיו. הם דבר מובן מאליו. אין בכלל צורך להתייחס לזה, בשום צורה, כל הפרק. הפרק עוסק בצורה אינטנסיבית בטאבו הטרילי ואנשים שונים מגיבים אליו בצורות שונות; הפרק לא מתייחס בכלל ל”היי, תראו, אתן מאותו מין אז מה לעזאזל”. וכמובן, הפרק לא מוותר על נשיקה.זה צעד נבון מבחינה תסריטאית, אבל בהתחשב בכך שזה פרק מ-1995 זה גם צעד אמיץ יחסית. כיום יחסים חד מיניים על הטלוויזיה הפכו לדבר שבשגרה, אבל אז עדיין היה מדובר על משהו חריג. הנשיקה החד מינית הראשונה בטלוויזיה הגיעה רק בשנת 1991, עם “פרקליטי LA” (וכך פספסו בסטאר טראק את ההזדמנות להיות גם בעלי הנשיקה החד מינית הראשונה ולא רק הנשיקה הבין גזעית הראשונה). מן הסתם, הפרק זכה לשלל תגובות נזעמות, שלא הזיזו יותר מדי ליוצרים. אני אישית מרוצה: כשהתלוננתי מתישהו על כך שבסטאר טראק לעולם לא תהיה נשיקה חד מינית כי ככה אמרו לי חכה חכה. אז חיכיתי ועכשיו אני לא מתלונן יותר.כמובן, אני גם לא יכול להיות מרוצה לחלוטין - הדיסוננס הרי זועק לשמיים. מצד אחד, ביקום של סטאר טראק זוגות חד מיניים זה עד כדי כך לא אישו שאף אחד אפילו לא מרים גבה על זה; מצד שני, עד כה ראינו שלל זוגות אבל אף פעם לא ראינו זוג חד מיני. זה כמובן לא ייתכן ולא הגיוני אבל ברור שהסיבה לכך היא חוץ-סדרתית ונובעת מאופיה של הטלוויזיה כולה באותן שנים, כך שאני לא בא יותר מדי בטענות ל-DS9 על זה. אני מניח שהם נזהרו ללכת לאורך קו הגבול ולא לחצות אותו אף פעם יותר מדי (בינתיים, אצל השכנים בבבילון 5, קיבלנו דמות ביסקסואלית באופן כמעט מוצהר ומערכת יחסים לסבית שנקטעה מוקדם מדי בגלל אילוץ הפקתי לא קשור).אבל פרט להחלטה התסריטאית הזו, האם זה פרק על הומוסקסואליות? לא כל כך. זה פרק על מערכות יחסים שמפירות טאבו. ככזה אפשר להחיל אותו גם להומוסקסואליות, אבל כאמור - היא לא משחקת בו תפקיד, אז הפרק לא עוסק בה ישירות. לכן אפשר לעשות את מה שעשה הפרק עצמו ולהמשיך מכאן והלאה בלי להתייחס לעניין הזה בכלל, ולדבר על הפרק עצמו. כאמור, כפרק זה פרק דקס לא רע בכלל, למרות שהוא עוסק בנושא הלכאורה אבוד של “גלגול מהעבר של דקס חוזר לרדוף אותה”, אז יש לנו סוג של פיצוי על פרקי דקס של העונה הקודמת.אז מה קורה בפרק, בעצם? אנחנו מתחילים עם דקס שעושה קסמים ושולפת לקווארק לטינום מהאוזן לפני שסיסקו קורא לה ומודיע לה שחבר’ה טרילים מגיעים לתחנה בשביל מחקר מקגאפין. למרות שזה לא באמת חשוב במה הם מתעסקים, הם מתעסקים ביצירה של חורי תולעת מלאכותיים. וכמובן, המקום הנכון ביותר לעשות את זה הוא בתחנת חלל מקרטעת עמוק בתוך האיזור הלוהט ביותר ברביע, היכן שיש איום מתמשך של הקרדסים, הקלינגונים והדומיניון. והם יקחו איתם לדברים שהם יעשו את הדיפיינט, כי זה מאוד סביר לקחת ספינת קרב למשימות מחקר מדעיות ולסכן אותה בכל מני ניסויים פורצי דרך כאילו לא צריך שהיא תהיה בהיכון תמידי. בקיצור, הבנתם את הקטע - כל כך נחפזו עם המקגאפין הזה שזה מביך.בפועל הסיבה היחידה למשימת המחקר הזו היא כדי להביא לתחנה את החוקרת הראשית, לנרה. יש לנו סצינה משעשעת שבה קירה ובאשיר מסבירים לקווארק את עניין ההם-היו-זוג-בגלגולים-הקודמים-שלהם. ואז באשיר מסביר לקירה את עניין הטאבו על כל מערכת יחסים בין סימביונטים שהכירו בגלגול קודם. באשיר מנסה להסביר את זה בכך שכל הפואנטה של הצירוף טריל-סימביונט היא להרפות ממערכות היחסים הקודמות של הסימביונט. לי אישית מאוד קשה לראות סיבה לא שרירותית לחלוטין של גחמת תסריטאי לקיום הטאבו הזה. למה מערכת היחסים של סיסקו עם קורזון היא משהו שאין שום בעיה שימשיך אצל ג’דזיה, אבל מערכת יחסים רומנטית זה לא בסדר? אבל כאמור, הפרק הוא לא על הטאבו הזה יותר משהוא על יצירת חורי תולעת מלאכותיים. זו בסך הכל המסגרת בשביל לראות את ההתנהגות של הדמויות.במסיבת קבלת הפנים הטרילים מדברים עם וורף שהולך להיות מפקד הדיפיינט במשימה שלהם ואומרים שכזו משימה היא לא מה שקלינגונים בדרך כלל חולמים עליו. מה שמוביל לדיאלוג הבא עם קירה:“What do Klingons dream about?”“Things that would send cold chills down your spine, and wake you in the middle of the night. No, it is better that you do not know. Excuse me.”“I can never tell when he’s joking.”וואו, וורף. אתה בטח כיפי במסיבות. אה, רגע.מכאן הפרק הופך להיות הצגה בלעדית של דקס ולנרה. המסלול די ברור - בהתחלה שתיהן מנסות להיות מרוחקות וקורקטיות בגלל הטאבו, ולאט לאט זה מתקלף ונעלם. יש עוד כל מני מעטי הגנה דקיקים כמו באשיר שדקס גוררת לארוחת ערב עם לנרה שבה הוא בעיקר בוהה בהן בייאוש, ויש את הטרילים האחרים שמציקים ללנרה כי הם רואים מה הולך פה, וזה נגמר בסערת רגשות שמובילה אותה להתפרץ לחדר של דקס, וזה נגמר בנשיקה. ואז יש סצינת דקס-סיסקו שבה סיסקו, כמובן, מנסה להניא את דקס מכל העניין אבל כמו חבר טוב מודיע שיתמוך בה אם היא תלך על זה למרות שפירוש הדבר הוא הגלייה ו… היי, רגע, לא היינו כבר בסיפור הזה? יאפ, זה בדיוק מה שקרה ב-Meridian. רק עשוי הרבה, הרבה יותר טוב.אנחנו מקבלים גם סצינת “אקשן” בלתי נמנעת כשהניסוי של החוקרים משתבש, כמובן. הניסוי הבסיסי הצליח ויצר חור תולעת, אבל הניסוי הבא שלהם כבר כולל לשלוח משהו פנימה וכמובן שהכל מתפוצץ ודקס צריכה להציל את לנרה. שאעיר שוב על איך שזו לא הדרך לעשות ניסויים ומה זו החובבנות הזו? לא, במקום זה אפשר לצחוק על וורף. במשך שבע שנים על האנטרפרייז, הדבר העיקרי שוורף עשה הוא להרים את המגינים כשפיקארד ביקש. והנה, הוא משלח משהו לתוך חור תולעת כשסכנת ההתפוצצות ברורה, והוא לא מרים מגינים! האם וורף ומגינים יהיו כמו האו’ברייאן ומשגרים של הסדרה הזו? ומה הקטע עם הדיפיינט המסכנה הזו? גם ב-The Visitor היא יצאה לאיזה סיור מדעי תמים ובום, התפצלחה לה. והפעם אומרים שהיא מושבתת לשבועיים. שבועיים, בגלל הניסוי המדעי הזה? הדומיניון הולכים לאכול את החובבנים הללו בלי מלח.טוב, אבל איך זה יסתיים? בדיוק כמו ב-Meridian, חייבים לשמר את הסטטוס-קוו, לא? שם דקס לא היססה לנטוש, אבל איזה ממבו-ג’מבו מדעי לא עבד לה. כאן זה טיפה יותר טוב - היא לא מהססת לנטוש, אבל לנרה פשוט לא מוכנה לשתף עם זה פעולה ועוזבת את התחנה על מנת שלא לחזור. זה סיום סביר, וקצת מבאס אפילו כי הדמויות היו סימפטיות כאן.האם זה פרק טוב? ובכן, זה פרק לא רע. אם הוא היה בעונה הראשונה (מקום סביר עבורו) הייתי אומר אפילו שזה פרק מצויין. זה גם משמח לראות פרק דקס-טרילית שבאמת עובד. עדיין, הסיבה שהפרק הזה מרגיש בולט היא למרבה הצער לא איכותו ואפילו לא תוכנו, אלא בדיוק הדבר היחיד בו שאין אליו כל התייחסות בפרק.",
        "url": "/ds9//S04/E06/Rejoined"
      }
      ,
    
      "s04-e07-starship-down": {
        "title": "עונה 4 פרק 7 - Starship Down",
        "content": "פרק 7 של העונה הקודמת היה Civil Defense, שלטעמי היה אחד מהפרקים הטובים ביותר בסדרה עד כה. הרעיון הבסיסי שלו היה לעשות סרט אסונות על DS9: משהו משתבש בתחנה בצורה קטסטרופלית, הצוות מפוזר לכל עבר, ואנחנו קופצים ממוקד למוקד כדי לראות איך כולם מתמודדים עם האסון. זה היה גם הרעיון ב-Disaster של TNG, שהיה פרק סרט אסונות (מוצלח מאוד, לטעמי) על האנטרפרייז. סך הכל נראה סביר: TNG היא סדרה של ספינת חלל, אז היה לה פרק אסונות של ספינת חלל. DS9 היא סדרה של תחנת חלל, אז היה לה פרק אסונות של תחנת חלל.אבל ל-DS9 זה לא מספיק. הו לא. DS9 לא אוהבת להיות סדרה של תחנת חלל, כבר מתחילת העונה הקודמת. לכן הכניסו פנימה את הדיפיינט, כדי ש-DS9 תוכל לשחק ב”נדמה לי” - היא מעמידה פני סדרת תחנת חלל, אבל כל הזמן תוקעת פרקי ספינת חלל. ואם כבר, אז למה לא לעשות עוד פרק סרט אסונות, הפעם של ספינת חלל, עם הדיפיינט? אז זה בדיוק מה שאנחנו מקבלים. התוצאה היא לא רעה, אבל היא טובה משמעותית פחות מ-Disaster, שלא לדבר על Civil Defense. איכשהו ב-Civil Defense הצליחו לדחוס פנימה יותר דמויות - דוקאט וגארק שיחקו בפרק תפקיד לא זניח, וגם אודו הופיע בזמן שבפרק הנוכחי הוא קופץ להופעת אורח קצרצרה רק בסוף - ולעשות איתם יותר. עדיין, מה שקורה במוקדים השונים בפרק הזה הוא נחמד למדי, אם כי יותר מבחינת האינטראקציה בין הדמויות מאשר מבחינת מה שהן עושות כדי להתמודד עם האסון.סיפור הרקע הוא שאחד מהגזעים מרביע גאמה שסוחר עם הפדרציה מתרגז. המסחר מתבצע דרך הפרנגים כי הדומיניון משום מה עוזבים אותם בשקט, וכמובן שהפרנגים מרמים. ספציפית, קווארק מרמה. אז סיסקו לוקח את כל הצוות שלו למעט אודו ואת קווארק ויוצא עם הדיפיינג לרביע גאמה לפגוש את נציג הסוחרים. כי איכשהו זה יותר בטוח מאשר שהם יבואו ל-DS9. כמובן שזה לא בטוח, ושתי ספינות ג’אמהדר מגיעות ומתחילות לירות על הספינה של הסוחרים, שנמלטת לתוך ענק הגז הקרוב, כשהג’אמהדר בעקבותיה. סיסקו מעולם לא היה ידוע כאדם שקול במיוחד, אז הוא פשוט מצווה על הדיפיינט לרדוף אחרי כולם למרות שהיא לא באמת בנויה להתמודד עם ענקי גז. ואז הצרות מתחילות לקרות, שמערבות כל מני דברים של ענקי גז וספינות ג’אמהדר שיורות על הדיפיינט וכאלה.בהתחלה הדברים מתפוצצים רק קצת, אז דקס רצה לתקן אותם, אבל בינתיים מתברר שהפייזרים הלכו ואי אפשר לירות טורפדו בתוך ענן גז כי שקר כלשהו מערכת הנחיה, אז סיסקו מחליט לאלתר עם טורפדו שנמצאים על גשושים ומצווה על א’וברייאן לעשות את זה. ואז הצרות מתחילות - קודם כל דקס מתעכבת עם התיקונים ויש שקר כלשהו שדה כוח שמגן עליה מפני חדירה של גז פנימה (התכנון המקורי היה לעשות את הכל בלב ים, מה שהיה הופך את השקר כלשהו שעשוי לחדור פנימה לקצת יותר מטריד באופן מובהק), ובסוף סיסקו צריך לצוות על סגירה של הכל והשארה שלה תקועה שם, ובאשיר מסתער פנימה ברגע האחרון כדי להציל אותה ושניהם נתקעים באיזה חדר צדדי. מוקד מס’ 1. בשלב הזה סיסקו כבר מתחיל להתעצבן (ראו תמונה), אבל לפחות המצב של הדיפיינט משתפר והיא מתחילה לתפקד קצת. מספיק כדי לנסות לצוד את אחת מספינות הג’אמהדר, לשדר עליה גשוש-עם-טורפדו שבאמת מפוצץ אותה, אבל לחטוף תוך כדי כך מכת פייזרים קשה כל כך שאו’ברייאן בחדר המנועים (מוקד מס’ 2) מכריז בדרמטיות שכולם מתים שם בגשר (רפרנס לאמירה דומה של רייקר ב-TNG; אז או’ברייאן היה בגשר). זה לא כזה רחוק מהאמת, כי כרגיל הורגים את כל מי שלא היה לו שם עד לשלב הזה, אבל סיסקו חטף מכה בראש ומעתה ועד סוף הפרק יהיה מנוטרל כשקירה מנסה לעזור לו (מוקד מס’ 3) בזמן שוורף רץ לחדר המנועים כדי לתפוס פיקוד מחודש על הספינה מכיוון שבגשר שום דבר לא עובד. ואיפה קווארק (מוקד מס’ 4) בזמן הזה? תקוע באותו חדר עם הסוחר, שמעוצבן עליו רצח (ולמה שלא יהיה מעוצבן? בגלל קווארק התרחשה כל המהומה הזו).מוקד מס’ 4 הוא הכי כיפי. כי קווארק מנסה לזיין לסוחר את השכל, לשכנע אותו להמשיך לעבוד איתו, ושלא ייקח כל כך קשה את זה שהוא מרמה. הסוחר מתחיל עם אה-בה-ציגלה-מה שגורם לו להיראות פוץ יותר מאנשי הפדרציה. משהו על כך שמסחר צריך להיות הגון ושמחיר של משהו נקבע על פי העמל שהושקע בו וצריך רק שולי רווח סבירים ותאוות בצע זה רע וכו’ וכו’. קווארק לעומתו רוצה לטעון שמסחר זה כמו הימור ושהימורים זה טוב והסוחר לא מבין מה הוא רוצה מהחיים שלו. ואז נתקע להם בקיר של החדר טורפדו ג’אמהדרי שלא התפוצץ.כאן קווארק הוא במיטבו. הוא אולי רמאי ופחדן, אבל כשיש בעיה שנוגעת לו אישית הוא יודע לפעול לעניין. הוא לא סומך על כך שהצלה כלשהי תגיע בזמן כדי למנוע מהטורפדו להתפוצץ, ולכן מפשיל שרוולים ומנסה לפרק אותו בעצמו. הסוחר מגלה בקיאות רבה במה שהולך בבפנוכו. כשקווארק תוהה מאיפה הוא יודע, הסוחר מסביר שהם מוכרים את הדברים הללו לג’אמהדר. קווארק המום: אתם, מוכרים את זה לג’אמהדר? חשבתי שאתם לא מוכרים סחורה תת-רמה. זה לא היה אמור להתפוצץ מייד עם הפגיעה? הסוחר אומר שכן, אולי הם צריכים להציע להם החזר כספי. ואז שניהם מתפוצצים מצחוק. המצא-מין-את-מינו הזה היא כנראה הסצינה הטובה ביותר של קשר כלשהו בין שני חייזרים משני צדי חור התולעת עד כה בסדרה.סוף דבר מוקד מס’ 4: קווארק ושות’ לא יודעים איך לנטרל את הטורפדו - צריך לעשות שם מקבילה של חיתוך חוט והם לא יודעים איזה חוט. אז קווארק מהמר, ומנצח. והסוחר מתפעם עמוקות מהלקח לחיים על החשיבות של הימורים והתחושה שהם מעוררים. הוא וקווארק חוזרים להיות שותפים לעסקים וכשהם חוזרים לתחנה הוא מנצח את קווארק בשולחן הדאבו. הסוף.מוקד מס’ 3 הוא כזכור סיסקו המנוטרל וקירה. סיסקו חטף זעזוע מוח וקירה צריכה לדבר איתו כדי שלא יתפגר לה פתאום. אז שני השחקנים עושים את מה שהם הכי טובים בו: השחקנית של קירה צריכה להיכנס לנעליה של דמות שמנסה לאלתר דברים לדבר עליהם כשאין לה מושג מה לומר, והיא מנסה לדבר על עבודה, ופתאום מבינה שזה כל מה שהיא מדברת עליו עם סיסקו, ומתחילה לתהות למה זה בעצם, וזה מתגלגל לאמונה הדתית שלה ולכך שסיסקו הוא ה-Emissary, והיא חווה התמוטטות רגשית כשהיא חושבת שהוא הולך למות, והיא מנסה לספר לו סיפורי מעשיות משעשעים, ועוד ועוד. זה היה יכול לצאת גרוע, אבל השחקנית מצויינת וזה יוצא מצויין. סיסקו, מצדו, צריך לשכב על הרצפה עם עיניים מגולגלות ולהיראות גוסס. השחקן עושה את זה מצויין.למקרה שאתם תוהים, בסוף סיסקו לא מת.מוקד מס’ 1 הוא דקס ובאשיר. מכיוון שהם תקועים בחדר צדדי שבו הם לא יכולים לעשות כלום וחושבים שהם הולכים למות יוצא שהם בעיקר מדברים. דקס-באשיר של העונה הראשונה היה שילוב מזעזע במיוחד, והסדרה מנסה לפצות על זה מאז. היה פיצוי לא רע ב-Equilibrium, אבל כאן זה אפילו טוב יותר, כי הם מדברים ישירות על איך באשיר רדף אחרי דקס בעונה הראשונה וכמה קריפי זה יצא. הם עד כדי כך חמודים שאני אפילו כמעט עצוב שהם לא יהיו זוג, אבל נו טוב. כמו כן, כשדקס רואה שבאשיר קפץ פנימה כדי להציל אותה היא אומרת שלפני שנה היא הייתה חושבת שהוא סתם מנסה לצאת גיבור, אבל עכשיו היא יודעת יותר טוב מכך, שהוא סתם מטומטם. זה לבדו מצדיק את מוקד מס’ 1.למקרה שאתם תוהים, בסוף דקס ובאשיר לא מתים.נשארנו עם מוקד מס’ 2 - וורף שמשתלט על העניינים מחדר המנועים יחד עם או’ברייאן והצוות של או’ברייאן שמורכב בעיקר ממהנדסים, שהם, בלשונו של או’ברייאן, אנשים שאתה נותן להם בעיה והם פותרים אותה, לא בוגרי האקדמיה של סטארפליט. הפואנטה היא שלוורף אין מושג איך להתנהג עם אנשים כאלו, אז הוא בעיקר נובח עליהם פקודות וכמה הוא לא מרוצה מהם, עד שא’וברייאן נאלץ לנזוף בו, ואז וורף משנה גישה, הופך לנחמד יותר, והמהנדסים פתאום הופכים ליעילים בהרבה. זה עוד פרק של “וורף לומד לעבוד עם אנשי DS9”, וזה עשוי טוב מאוד. הייתי שמח לומר שלפחות כאן היה אספקט מעניין של “איך וורף מצליח בתחכום ובעורמה להביס את הג’אמהדר שנותר” אבל הוא בסך הכל מאלתר פייזר עם המהנדסים ויורה על הג’אמהדר ומפוצץ אותו. החלק הזה בפרק לחלוטין לא ברור כי בתיאוריה נותר להם עוד גשוש-עם-טורפדו אחד מההברקה של סיסקו והם פשוט לא משתמשים בו.חוזרים לתחנה: דקס מחזירה לבאשיר שהציל לה את החיים בכך שהיא מצילה אותו משיחה ארוכה עם מורן; וורף מדבר יפה למהנדסים של הדיפיינט ואו’ברייאן רומז לו שהוא מדבר איתם יפה יותר מדי; סיסקו מזמין את קירה למשחק בייסבול וירטואלי. טוב לראות שכולם למדו לקחים חשובים פה במקום לבזבז את הזמן במחשבה על אולי כל המשימה הזו הייתה מיותרת ולמה לעזאזל המפקד של DS9 יוצא למשימות תיווך מסחרי שכאלו עם ספינת הצי שלהם.אם כן, מה הלך פה? הסכנה לא הייתה מעניינת והפתרון שלה לא היה מעניין במיוחד. היו מעניינות האינטראקציות בין הדמויות: קירה-סיסקו, דקס-באשיר, וורף-או’ברייאן-מהנדסים, קווארק-סוחר-מוסרי. זה היה מוצלח, כי הסדרה כבר מבוססת מספיק טוב כדי שדברים כאלו יעבוד טוב ברוב הפעמים שבהן עושים אותם, אבל זה מרגיש חצי אפוי. כמו ב-Rejoined, כך גם כאן - אם הרקע הוא ברמת החלטורה, הפרק נפגע, ולא משנה כמה האינטראקציות בין הדמויות בו מוצלחות.",
        "url": "/ds9//S04/E07/Starship_Down"
      }
      ,
    
      "s04-e08-little-green-men": {
        "title": "עונה 4 פרק 8 - Little Green Men",
        "content": "הו, וואו. זה היה פרק מבריק לחלוטין. לא האמנתי שבמסע בין כוכבים יודעים לעשות פרקים כאלו. הפרק הזה עובד בצורה מושלמת בשני מישורים שונים: הראשון הוא הומאג’ לז’אנר מאוד מסויים, והוא עושה את זה היטב; והשני הוא פשוט הומור. הפרק הזה ממש מצחיק. ברמה של “התגלגלתי מצחוק פה ושם”. זה לא מסע בין כוכבים. במסע בין כוכבים אני מחייך פה ושם. אני לא מתגלגל מצחוק. איך זה קרה? מי הבמאי? תנו לי לבדוק שניה… טוב, זה הבמאי של Duet ושל Necessary Evil ושל The Way of the Warrior שהם כולם פרקים מצויינים אבל די נטולי הומור. כנראה שהוא פשוט טוב.אנחנו מתחילים עם טקס מעבר פרנגי טיפוסי - כשפרנגי צעיר כמו נוג מגיע לבגרות, הוא צריך לגייס הון ראשוני. אז הוא עושה את זה על ידי מכירה פומבית של אוצרות הילדות שלו. זה… נשמע הגיוני. ונותן תירוץ לכל הצוות להופיע לרגע, מכיוון ששאר הפרק יהיה הצגת יחיד של הפרנגים. היילייט: וורף. בהתחלה הוא זועף וזועם על הפרנגי הזה שמכניסים לאקדמיה ועושה רושם שהוא לגמרי שאב מאו’ברייאן את כל הגזענות האנטי-פרנגית שהייתה לו, כי או’ברייאן מזכיר לי שפעם אולי היו עושים את זה גם לוורף עצמו. ואז וורף נתקל במכירה במשייף השיניים הישן של נוג ומתלהב. חוץ מהמכירה הפומבית יש גם פרידה מרגשת של ג’ייק מנוג, ואו’ברייאן ובאשיר מביאים לנוג במתנה את ויקיפדיה, או מדריך הטרמפיסט לגלקסיה, או משהו טאבלט שקר כלשהו שילמד את נוג את כל מה שצריך על כדור הארץ מלבד איך להתחיל עם בחורות. ואז מגיע הזמן שנוג ייסע.רצה הגורל, ובאותו הזמן קווארק מקבל מתנה מבן הדוד האגדי שהוא מזכיר פה ושם. “מתנה”, כי הבן דוד לכאורה היה חייב לקווארק על כל מני דברים, אבל בפועל זו נראית כמו מתנה יפה מאוד - ספינת חלל חדשה ואיכותית שרום, עם כל חושי הטכנאי שלו, לא מצליח למצוא בה שום פגם. אז למה לא לקחת אותה לנסיעת מבחן, ולמה לא לתת לנוג טרמפ לכדור הארץ אם הוא ממילא צריך להגיע? אז הפרנגים יוצאים להרפתקאה. כפי שסיסקו אומר, הדבר היחיד שמדאיג אותו הוא שאף אחד בכדור הארץ לא הכין אותם לכך שהם באים. לא ידע עד כמה שהוא צודק.עכשיו אנחנו מקבלים סצינה של קווארק-רום-נוג בחללית בדרך לכדור הארץ, וזה נפלא. בלי ששמנו לב כמעט, פתאום יש בסדרה שלוש דמויות שונות לגמרי של פרנגים, כל אחת עם אופי ייחודי לה, ויש ביניהן דינמיקות מצויינות. הסצינה הזו, והפרק בכלל, מראות שכבר הפסקנו מזמן לצחוק על הפרנגים ועכשיו אנחנו צוחקים עם הפרנגים. ראינו את זה כבר בעונה הקודמת, אבל זה רק הולך ומשתפר. אמרו לי שזה יקרה, ואני מאוד מרוצה לראות שזה קורה (באופן כללי, אמרו לי שבעונה 4 אני אתחיל לקבל תשובות לכל הטענות שלי, ואני מאוד מרוצה לראות שזה אכן קורה). הנה דוגמה לדינמיקה המשפחתית כשרום ונוג מגלים מה בדיוק היה המניע של קווארק לטיול הזה:Quark: This trip is taking long enough as it is.Rom: Relax, Brother. I know kemacite is unstable but another day or two won’t make any difference.Quark: What are you talking about?Rom: The shipment of kemacite that you’re smuggling in the cargo hold.Nog: Uncle, are you smuggling kemacite? Isn’t that dangerous?Rom: Dangerous… and highly profitable. Especially if we make a side trip to Orion on the way home from Earth.Quark: What tipped you off?Rom: When I engaged the impulse engines I noticed the ship’s weight distribution was a little off so the last time you went to waste extraction I snuck back to the cargo bay and took a look around.Quark: When did you get to be so smart?Rom: I’ve always been smart, Brother. I’ve just lacked self-confidence. Of course, I could forget everything I saw.Quark: How much?Rom: 20 percent of the profits.Quark (to Nog): I suppose you’ll want a cut, too?Nog: As a Starfleet Cadet, it’s my duty to report any violation of Federation law to my superiors immediately… but then again, I haven’t been sworn in yet. I’ll take 10 percent.Quark: It’s a deal.אבל לא באנו לפה סתם לקייטנת פרנגים, הפרק הולך לאנשהו. כשהם מתקרבים לכדור הארץ, נוג בדיוק מוצא את התמונה של סיסקו בתור “גבריאל בל” מ-Past Tense. למה מזכירים לנו את הפרק הזה? כי רגע אחר כך רום מגלה שמנוע העל-חלל של הספינה הוא דפקטיבי במכוון ומנסה לתקן ואז יש מהומה ואז שקר כלשהו של החומר המסוכן שבתא והופס - הדבר הבא שקורה הוא שקווארק מתעורר באיזה חדר שעליו צופים אנשי צבא עם סיגריות שמשתמשים בטלפון חוגה ועל הקיר יש תמונת פין-אפ אמריקאית. וזה אומר בדיוק דבר אחד למי שכבר מכיר את הדברים הללו - רוזוול.אה, אז זה הולך להיות אחד מהפרקים הללו.יודעים מה? אני לגמרי בעד. פארודיות על נחיתת החייזרים המפורסמת ברוזוול יש אינסוף, והן יכולות לצאת מוצלחות מאוד (למשל, Roswell That Ends Well של פיוצ’רמה). אם כבר מסע בין כוכבים הולכים לעשות פרק רוזוול, לדחוף את הפרנגים בתור החייזרים זה הדבר המתאים ביותר ומספק פוטנציאל קומי יפה, שגם מתממש. זו גם הזדמנות מצויינת להציג בני אדם “מלוכלכים” - למשל, כולם מעשנים שם כל הזמן (ואפילו קווארק המום כשמסבירים לו שמדובר על סם קטלני ותוהה איך בני האדם עושים את זה לעצמם - יש לכם את זה ביותר לדחוף את הכפית לפה?). ההשוואה ל-Past Tense היא אכן מתבקשת ואין ספק לדעתי איזה פרק יוצא יותר טוב - כשהם לא לוקחים את עצמם ברצינות, פרקי בני האדם הקדומים שלהם יוצאים הרבה יותר טוב.מכיוון שאנחנו במחווה לז’אנר העב”מים, כל הדמויות האנושיות הן ארכיטיפים. יש את הגנרל הרפובליקני הקשוח, יש את המדען טוב הלב והסקרן, יש את האחות החברה שלו עם ההבחנה החדה וחוכמת החיים, יש את הקצין הזוטר הפסיכופט ויש אפילו איזה כלב שנדחף ואנשים מלטפים. ומה הפרנגים עושים? ובכן, הם עוברים את השלבים הרגילים: הלם ראשוני, נסיון לתקשר עם הצד השני, ואז נסיון לעבוד עליהם בעסקים.ספציפית, שלב התקשור עושה קצת קשיים בהתחלה, כי המתרגם האוניברסלי של הפרנגים לא עובד כי קרינת רקע רדיואקטיבית (עוד הלם עבור קווארק שלא תופס איך ייתכן שמפוצצים פצצות גרעין על עולם הבית). אז הפרנגים מנסים לתת חבטות על המתרגמים שלהם, ובני האדם חושבים שזה טקס ברכת שלום מסורתי ועושים את אותו הדבר, ואני מתגלגל מצחוק פה.בכלל, הפרק הזה מעלה שאלות מתבקשות על המתרגם האוניברסלי הידוע לשמצה. כמובן שזה קונספט שקיים בגלל שבלעדיו אין דבר כזה סדרת מד”ב עם חייזרים, אבל עדיין - אם בפרק מתעסקים בו, תנו קצת להינות. בהתחלה, כשהמתרגם שלהם לא עובד ואנחנו מסתכלים עליהם מנקודת המבט של בני האדם, אנחנו שומעים את הפרנגים מדברים בשפה שלהם, שכוללת הרבה דברים של הברה אחת. אחר כך, כשהמצב משתפר, פתאום בני האדם מבינים אותם, למרות שבני האדם לא קיבלו מתרגם. אז איך המתרגם הזה עובד? הוא משנה את המילים שיוצאות לפרנגים מהפה, בהתאם לסוג החייזרים שנמצאים אותו רגע בסביבה? ואם יש כמה גזעים שלאף אחד מהם אין מתרגם אוניברסלי משל עצמו? ואיך המתרגם ידע להתאים את עצמו לדיאלקט של המאה ה-20? ואם אנחנו כבר בקטע, מה לעזאזל העניין הזה עם הקלינגונים? את רוב מה שהם אומרים מתרגמים, אבל אז מתפלק להם איזה “קאפ’ק!” שהוא בסך הכל תרגים מאוד בתור “יא ממזר מלוכלך!” ועם זה המתרגם האוניברסלי לא יודע להתמודד? כן, אני יודע שעושים את זה כי לשמוע קלינגון דובר קלינגונית זה מגניב. תנו להינות לכל הרוחות.מרגע שרום מתקן את המתרגם האוניברסלי של הפרנגים אפשר לגשת לעסקים. דהיינו, קווארק מחליט לנסות לעשות עסקים עם בני האדם. מזימת העל שלו דווקא סבירה - להשתלט על כדור הארץ, לאותת איכשהו לכוכב הבית של הפרנגים, ולמסור להם ספינה עם טכנולוגיית על-חלל שעדיין לא קיימת. ומהלך ההיסטוריה? למי אכפת ממהלך ההיסטוריה, אנחנו הולכים לייצר היסטוריה טובה יותר! הגישה הזו היא מה שכיף בלשלוח פרנגים חזרה בזמן, במקום את הפוצים של הפדרציה שב-Past Tense כל כך התאמצו לא לשנות כלום (ובלי להתאמץ בכלל הצליחו להכחיד את המין האנושי, אבל נעזוב את זה). לשלוח פרנגים חזרה בזמן זה לגמרי הלשלוח קנדרים חזרה בזמן של מסע בין כוכבים.רק שני דברים עומדים בפני קווארק ובין שליטה עולמית, ואלו שני הדברים שבדרך כלל עומדים בינו ובין שליטה עולמית: ראשית, קווארק הוא איש עסקים נוראי, נוראי. זה לא רק שהטקסטים שהתסריטאים נותנים לו הם מביכים אבל הוא לכאורה אמור להיות איש עסקים מצליח; כבר ברור לגמרי בשלב הזה שהסדרה מתייחסת אליו בתור איש עסקים כושל לחלוטין (טוב, מלכתחילה זה היה כך, אחרת למה הוא תקוע בפאב ב-DS9?). במקום לשכנע את בני האדם במשהו הוא מצליח בעיקר לשגע אותם ולגרום להם לאבד את הסבלנות אליו. וזה לא שרום או נוג עוזרים.הדבר השני שעומד בדרכו של קווארק הוא אודו. אודו, כאן? איפה? ובכן, הכלב הזה שכולם ליטפו כל הזמן? הוא מחבק את קווארק ומתאדה (מתאודה? מתאודו?) לו. אודו מן הסתם החליט לתפוס את קווארק על חם עם מזימת ההברחה שלו ועכשיו נתקע בעבר יחד עם כולם, אבל אין לו שום כוונה לתת לקרקס הזה להימשך יותר מדי והוא תובע מהפרנגים להזיז את התחת חזרה לספינה כדי לעשות את הממבו-ג’מבו שיחזיר אותם בזמן (איכשהו תמיד בפרקים הללו בסופו של דבר ממש קל לחזור ושום דבר מהותי לא משתנה בעולם. אני חושב שכדאי לעשות סרט שיעסוק במישהו שנוסע אחורה בזמן ואז נתקע בתקופה שהוא הגיע אליה וצריך לחפש דרך לחזור ובינתיים הוא מתחיל לשנות את ההיסטוריה. נראה לי שיהיה להיט).בזמן שהפרנגים עוד מתברברים בינם לבין עצמם האם לשתף פעולה עם אודו או לא לבני האדם פוקעת הסבלנות והם שולפים אקדחים ונותנים לחייל הפסיכופט להוביל את החקירה המחודשת תוך איומים נלהבים בסכין. קווארק בעיקר מהלם מאיך ששוב פעם כישורי המשא ומתן המבריקים שלו נכשלו, ורום בוכה שהוא רוצה את מוגי, אבל נוג מצליח לגרום להם לשחרר אותו ומתחיל להחטיף מכות, עם עזרה של המדען והאחות שגם להם לא בא טוב כל הצבא הזה. עם עוד קצת עזרה מאודו הפרנגים בורחים אל החללית וממהרים אל ניסוי הפצצה האטומית הקרוב שיתן להם את האנרגיה הדרושה כדי לחזור הביתה.הסוף טוב לכולם: נוג הגיע לאקדמיה אחרי ככלות הכל, אודו זורק את קווארק לכלא לכמה שבועות על ענייני ההברחה שלו ורום מקבל את הפאב לבינתיים. וקווארק? ניצל איכשהו בעור שיניו מלחיות בקו ההיסטוריה האלטרנטיבי שהוא רצה ליצור.לסיכום, בדיוק כך צריך לעשות פרק הומוריסטי, ובדיוק כך צריך לעשות פרק פרנגים. אם עכשיו הם יעשו גם פרק פרנגים דרמטי ברמה דומה (ואני בטוח שזה בא) אפשר יהיה להכריז על Achievement unlocked של הסדרה בכל הנוגע לפרנגים.",
        "url": "/ds9//S04/E08/Little_Green_Men"
      }
      ,
    
      "s04-e09-the-sword-of-kahless": {
        "title": "עונה 4 פרק 9 - The Sword of Kahless",
        "content": "אנחנו מקבלים את פרק וורף הראשון שלנו. האם הוא עונה על הציפיות? כן. האם הוא לוקח את הדמות של וורף למקומות קצת שונים? כן. האם הוא מעניין בלי קשר? כן. האם העונה הזו באמת מצליחה לנפק עד כה רצף של פרקים שגם החלשים שבהם מצויינים? כן.הכי חשוב: האם הפרק הזה עושה בסופו את הבחירה התסריטאית הפחדנית או האמיצה? האמיצה, וזה קצת פחות טריוויאלי. אמנם, לא היה צריך פה יותר מדי אומץ, ועדיין.אנחנו מתחילים עם הופעת אורח - קור מ-Blood Oath. כזכור, הוא על תקן של קלינגון Hardcore שהוא כבר זקן מספיק כדי לא לשים קצוץ על שום דבר. אחרי שמשימת ההתאבדות של Blood Oath נגמרה בהצלחה גדולה מדי מבחינתו והוא נשאר בחיים, הוא כנראה מחפש דברים חדשים לעשות. סתם לשבת אצל קווארק ולספר סיפורי גבורה זה נחמד, אבל את המטרה האמיתית שלו הוא חושף רק אחרי שדקס מפגישה אותו עם וורף. וורף עצמו, כזכור, הוא כרגע על תקן מנודה מהקלינגוניאדה, אבל קור, כזכור, זקן מכדי שיהיה אכפת לו מגאורון האידיוט והשטויות שלו. נראה שזו תחילתה של ידידות מופלאה, עד כדי כך שקור מגלה לוורף את מה שגילה עד כה לדקס - הוא כאן כי יש לו עדות לקיום המקגאפין הקלינגוני הקדוש - החרב של קאיילס, שזה קצת כמו, לא יודע, ארון הברית? הגביע הקדוש?דקס כמובן סקפטית, אבל יש לקור עדות (התכריכים של ישו. סליחה, של החרב) שבדיקת מעבדה דווקא מראה שיש פה פוטנציאל. אז יאללה, למסע - וורף ודקס יוצאים עם קור להרפתקאה. סיסקו כרגיל מאשר בקלילות לשני קצינים חשובים לצאת להרפתקאות בגלקסיה. המניע הנסתר? מכיוון שוורף וקור לא מתכננים לתת את החרב למוזיאון אלא לקיסר הקלינגוני, העסק עשוי להשפיע לטובה על הקלינגונים ולהביא לסיומו של המשבר הנוכחי איתם. בפרט אם אנשי פדרציה הם אלו שיסייעו למצוא את החרב.הטוויסט הוא שהחרב נמצאת על כוכב ברביע גאמה. רגע, מה? איך? ובכן, גזע שקר כלשהו שדד את הקלינגונים לפני אלפי שנים ונעלם, ועכשיו משלחת וולקנית גילתה את כוכב הבית שלו. הגזע עצמו ז”ל אבל המוזיאון שלו עדיין קיים והחרב כנראה תקועה בחדר שמוגן בשדה כוח ולכן הוולקנים לא שמו לב אליה. הם כן שדדו קצת את מה שכן הייתה להם גישה אליהם ואיכשהו זה התגלגל אל קור כי הוא השגריר הקלינגוני אצל הוולקנים. בפסקה הזו היו אינסוף דברים מופרכים, ולמרבה התמיהה קור השגריר הוא לא המופרך שבהם. למשל, איך בכלל הגזע ההוא הגיע מרביע גאמה ובחזרה? ומה לעזאזל קורה עם הדומיניון? עושה רושם שהפדרציה שוב מבקרת חופשי ברביע גאמה. אבל עזבו אתכם משטויות, כל הרקע הזה לא חשוב.מה שחשוב הוא שהם מגיעים למוזיאון שנמצא בתוך סדרה של מערות תת-קרקעיות, מצליחים לעקוף את שדה הכוח (קור טורח להודיע להם שיש שדה כוח רק כשהם כבר שם) מגיעים לחדר נטוש, קור מתייאש, וורף ודקס מגלים דלת סודית ופורצים אותה, וכולם מגיעים אל החרב. עוד לא עבר חצי פרק, כך שברור שהכיף עוד לפנינו. וורף (שבינתיים הוא המעריץ מס’ 1 של קור) אומר לקור שהוא צריך להיות הראשון שמרים את החרב. אני כמובן מצפה שכל רגע יתגלגל סלע מאי שם וימחץ את קור ותוהה לעצמי אם זה לא מה שוורף חשב בעצמו. אבל לא, הם גונבים את החרב בלי בעיה. הבעיה מחכה להם כשהם יוצאים מהחדר ומוצאים כל מני קלינגונים עצבניים שרוצים את החרב לעצמם. קור ברבר יותר מדי באיזה פונדק וגם היה בהתחלה איזה קטע עם יצור שואב מחשבות מהסוג שתקף את באשיר ב-Distance Voices. עזבו, גם זה לא חשוב. מה שחשוב זה שוורף אומר לקור לתת להם את החרב, קור מבין את הרמז ותוקע אותה בקלינגון הקרוב, ואז יש לנו עוד סצינה לא אמינה של “הטובים הולכים מכות הרבה יותר טוב מהרעים” עם הפציעה הייצוגית שוורף חוטף ודומה להפליא לזו של קירה מ-The Way of The Warrior. זה נגמר בכך שכל הרעים מוטלים על הרצפה בשלב זה או אחר של חוסר יכולת להגיב.ואז דקס עושה לשם שינוי את הדבר החכם ובמקום שכולם יברחו היא יורה על הלם בכל מי שעל הרצפה, משמידה את כל החרבות הקלינגוניות, אוספת לעצמה את כל הפייזרים, תופסת את המנהיג ומתחילה לתחקר אותו. אה, רגע, סליחה, לא, היא לא עושה את זה. הם באמת כולם בורחים והקלינגונים מתחילים להתאושש ולרדוף אחריהם ורק ברגע האחרון נתקעים בשדה הכוח שהגן על החדר. ואז דקס ושות’ מגלים שהספינה הקלינגונית מפעילה אות חסימה כלשהו ואין להם דרך לחזור לספינה שלהם. אז דקס שולפת את תיק העזרה הראשונה ומטפלת בוורף… אה, לא, רגע, הם לא הביאו איתם תיק עזרה ראשונה כי מי צריך נהלים ופק”לים של ירידה לשטח. בקיצור, האסטרטגיה הגאונית של החוקרים המהוללים היא להתחיל לשוטט במערות בתקווה שהם יצליחו לצאת אל פני השטח ואז אולי כן יוכלו לחזור אל הספינה.מה שיש לנו פה, כרגיל, הוא עצלות תסריטאית. חשוב מאוד מבחינה תסריטאית, בשביל מה שיקרה מכאן ואילך, שהחבר’ה יהיו תקועים במערות וסתם ישוטטו. אז ארגנו סיטואציה שבה זה קורה. אבל כדי שזה יעבוד הדמויות שלנו צריכות להיות ממש טיפשות, בטח לא כפי שמצופה מאנשי סטארפליט. בטח לא כפי שמצופה מדקס ומוורף ספיציפית (מקור אין לנו ציפיות). זו כנראה רעה חולה של הסדרה שלא תיפתר לעולם.מה שקורה עכשיו, בפשטות, הוא שוורף וקור מאבדים את זה לגמרי ומתחילים בסדרה של מריבות שהולכת ונהיית אגרסיבית ופרנואידית יותר ויותר, בזמן שדקס ההמומה מביטה מהצד ומנסה להרגיע. וזה מבוצע נפלא. בהתחלה קור בז לוורף על שלא חיסל את מנהיג האלו שחיפשו עליהם כשהייתה לו הזדמנות, אי שם לפני כמה שנים כשגאורון הציע לוורף לחסל אותו כנקמה על הפצת שקרים על הבית שלו או משהו. כן, זה שימוש בפרק TNG של וורף מהעבר (Redemption).זה הולך ומחמיר - כשהם צדים איזה עכברוש וקור משתמש בחרב בתור שיפוד וורף זועם, ויש לנו עימות מעניין בין גישת הכבוד המופרז של וורף (“זה שייך למוזיאון!”) ובין גישת האני-לא-שם-קצוץ של קור (“קיילאס השתמש בזה כדי לחרוש את השדה של אביו אז מה אתה רוצה”). זה מדרדר לויכוח על מה ייעשה עם החרב. וורף עדיין מתעקש להביא אותה לקיסר, אבל קור כבר לא חושב שזה יועיל במשהו: מבחינתו הקיסר הוא בסך הכל בובה של גאורון. וורף טוען שהקיסר גינה את הפלישה ובלה בלה, ולזה עונה קור שלאף אחד לא אכפת, וש”הקיסר הוא מתחזה. שיבוט של קיילס המקורי שבושל במיכל על ידי כוהני דת שאפתנים”. שזו מטאפורה פנטסטית, כמובן; עדכון של מטאפורות ישנות לעידן הטכנולוגי של ההנדסה הגנטית. רק מה, כל מי שראה ב-TNG את Rightful Heir יודע שזה בכלל לא מטאפורה אלא בדיוק מה שקרה. אני תוהה כמה הפרק הזה עובר מעל לראש למי שלא זוכר את פרקי וורף ב-TNG (אבל זה בסדר; זה טוב שמרפרנסים ככה לוורף של TNG).בקיצור, כבר ניחשתם, קור מתחיל לשאת נאומים על כמה הוא זה שצריך לשאת את החרב ולשלוט בקלינגונים, וכאן אנחנו כבר גולשים לאיזור הפסיכוזות של שר הטבעות ואני מניח שהדמיון אינו מקרי. ואם חשבתם שהמצב קשה, עוד לא ראיתם כלום - כשדקס מדברת בפרטיות עם וורף (וכמובן, קור מצותת) הוא אומר דברים דומים מאוד - מספר את סיפור חייו העגום וחזיון של קיילס שאמר לו שהוא נועד לעשות דבר מה שאף קלינגון לא עשה לפניו, ואיך הוא חשב שמדובר על הצטרפות לסטארפליט אבל עכשיו הוא חושב שהכל היה רק הכנה לכך שהוא יקח את החרב ויהפוך למנהיג הקלינגונים. וזה כבר מפחיד. וורף הוא הרי הסמל של הקלינגון המאופק. זה שאף פעם לא נותן לצד הפסיכי של הקלינגונים להשתלט עליו. וכאן זה בדיוק מה שקורה. חתיכת השפעה יש לחרב הזו.ומכאן ואילך זה הולך ומחמיר. כשכולם מטפסים על קצה של צוק קור נופל עם החרב. וורף תופס אותו, ואומר לו להרפות מהחרב כי יש מדף למטה שהוא יוכל ליפול עליו. קור כמובן מסרב ומבחינתו ליפול עם החרב, העיקר לא להשאיר אותה אצל וורף. בסוף וורף ודקס מצליחים למשוך את קור למעלה והשאלה האם המדף היה גדול מספיק בשביל קור נשארת פתוחה… רגע, לא ממש. קור צועק על וורף שלא היה שם שום מקום ושוורף יודע את זה. קור זה מילא, אבל גם דקס עוצרת את וורף ואומרת לו בפרטי שלא היה שם מקום ושוורף יודע את זה. לכך וורף משיב ב”אני לא דחפתי אותו. הוא זקן ומגושם ואם היה נופל זו אשמתו”.אוקיי, וואו. הולכים ממש רחוק עם וורף הפעם.לבסוף נשבר לדקס והיא הולכת לישון, בזמן שוורף וקור מסרבים כמובן לישון ובוהים אחד בשני בזעם ומתקוטטים עד שהיא צועקת עליהם. כשהיא מתעוררת (שוב, בגלל ריב שלהם) מתחיל האקשן מחדש כשהרודפים מתחילת הפרק שוב מגיעים, ושוב כולם הולכים מכות, ושוב הטובים מנצחים בלי בעיה. רק קצת פחות ברור מי הטובים כאן. וזה נגמר בכך שוורף וקור הולכים מכות בעצמם על החרב, ודקס עומדת בצד וצועקת להם להפסיק. יופי, דקס. הדבר החכם לעשות יהיה לירות בשניהם עם פייזר על הלם, אבל את לא חושבת על זה בדיוק כמו שלא חשבת לירות בתוקפים שלכם בתחילת הפרק, מה? תאמינו לי, הטיפשות של הדמויות פה זה משהו… רגע! פתאום נמאס לדקס והיא שולפת פייזר וכן יורה בשניהם. סחטיין דקס. ואחר כך היא סוף סוף הולכת למנהיג האלו שרדפו אחריהם, מכוונת עליו פייזר ומתחילה לדקסקס איתו את הקטע הזה של חסימת האות של הספינה שלהם. קצת מאוחר מדי אבל לא נורא.מכיוון שהפרק הזה הוא בעיקרו הצגה של וורף ושל קור (ושניהם עושים עבודה מצויינת) נראה לי חשוב לציין שמדובר גם על אחד הפרקים הטובים ביותר של דקס. קצת יותר קל להיות לשון המאזניים ומי שנשארת שפוייה בכל הטירוף הזה, אבל דקס עדיין יוצאת Badass. אין מספיק פרקים שבהם דקס היא Badass.הסיום הוא היחיד שיכול להיות - וורף וקור מסכימים שאסור באיסור חמור להחזיר את החרב לקלינגונים. אם לשני הקלינגונים הכי סימפטיים ביקום היא עוללה את מה שעוללה, רק תחשבו מה היא תעשה ליתר. הם נוקטים בצעד די קיצוני של לשגר אותה לחלל שתתעופף לה שם, אבל כנראה שגם כך עד שהחרב תימצא הקלינגונים לא יהפכו לאומה שפוייה במיוחד. הסוף.רגע, הסוף? לא חסר פה משהו?יאפ. מה שחסר הוא הקטע הפחדני שבו שולפים טכנובאבל שקר כלשהו ומסבירים שהחרב פלטה טכיוני גרם-שמידט ועשתה Transfer-matrix וכתוצאה מכך גם וורף וגם קור התנהגו בצורה כל כך מוקצנת. אין את זה בפרק. לא רומזים שום דבר בפרק בסגנון הזה. ההתנהגות של וורף ושל קור בפרק, מופרעת ככל שתיראה לנו, היא שלהם. הזרז הוא כמובן הכוח שהחרב מעניקה, אבל אין פה שום השחתה קסומה סטייל “שר הטבעות”. וזה נפלא. חששתי שהפרק ילך לכיוון הפתרון הפחדני, והוא לא עשה את זה. אני מאוד מרוצה מהגישה של DS9 לעניינים הללו.",
        "url": "/ds9//S04/E09/The_Sword_of_Kahless"
      }
      ,
    
      "s04-e10-our-man-bashir": {
        "title": "עונה 4 פרק 10 - Our Man Bashir",
        "content": "והנה הגענו סוף כל סוף העונה אל פרק שאני ממש לא מרוצה ממנו. זה עדיין לא פרק רע אבסולוטית; יש בו רגעי באשיר-גארק מצויינים, והביצוע של מה שרוצים לעשות בו הוא טוב. אבל מה שרוצים לעשות בו הוא בתכל’ס הרבה השתטויות. גם זה לא לגמרי תירוץ למה לא אהבתי את הפרק - הרי Little Green Men גם הוא השתטות אחת גדולה ואותו אהבתי מאוד - אז בואו ננסה לרדת לרמת הפרטים.הפרק נפתח בסצינת ג’יימס בונד במועדון יוקרתי בכיכוב באשיר, עם קליימקס של שימוש בפקק שמפניה מעופף נגד המתנקש שתום העין שרודף אחריו. זה עשוי טוב, אבל ברור שבאשיר לא חזר בזמן לשנות השישים. הוא פשוט משחק במשחק ההולודק החדש שלו. הנה נקודה בעייתית מספר אחת: הולודק. הולודק הוא תירוץ מעצבן של הסדרה לעשיית הומאז’ים לכל דבר בערך ועל פי רוב ההומאז’ים הללו דלוחים. מכיוון שזה הולודק, כל מה שקורה בו לא מעניין - הדמויות לא אמיתיות, העלילה מחונטרשת, ובאשיר יכול אפילו לפוצץ את כל העולם ולאף אחד לא יהיה אכפת. זה לא כמו קווארק שחוזר בזמן ויש חשש היפותטי שהוא יגרום למין האנושי לשחק דאבו.ברור שלא כל הפרק יהיה סתם באשיר משחק בהולודק. אז מוסיפים לנו פנימה שני מרכיבים, שגם ב-TNG היו נפוצים למדי. האחד זה החבר הקלולס של שחקן ההולודק שמצטרף אליו להרפתקאה - במקרה שלנו, גארק. זו בחירה מצויינת, כי גארק הוא הדוגמה של DS9 למרגל “אמיתי”, וככזה הוא מתאים לזריקת הערות ציניות על כל שטויות הג’יימס בונד שהוא ייתקל בהן, וגם ליצירת דילמה אמיתית לקראת הסוף. אז כרגיל עם גארק, הוא משפר את הפרק, גם אם לא ממש מציל אותו עבורי. המרכיב השני הוא התקלה המתבקשת שהופכת את ההולודק מסתם משחק למשחק מסוכן. כזה שבו אקדחים פוצעים באמת ואי אפשר להפסיק באמצע. האופן שבו עושים את התקלה הזו הוא כנראה הדבר המקושקש ביותר בפרק.התקלה: שוב פעם כל הצוות הפיקודי של התחנה יצא בספינה מצ’וקמקת לאיזה כנס או משהו ועכשיו חוזר. אז יש לנו את סיסקו-קירה-וורף-דקס-או’ברייאן על אותה חללית. חשבתם מה יקרה אם היא תתפוצץ, גאונים? ובכן, זה בדיוק מה שקורה - מישהו חיבל ב-Warp Core אז היא מתפוצצת (רק עכשיו?) עוד דמיון ל-Little Green Men שגם בו מישהו חיבל ב-Warp Core. נגמרים להם הרעיונות?בדרך כלל בסיטואציות “אהההה החללית שלנו מתפוצצת” תמיד משגרים את כולם משם בזמן. הפעם זה לא עובד כל כך טוב ומסיבות שקרכלשהו כל הצוות נתקע בתוך המשגר. כמובן, לסטארפליט יש פרוצדורות ונהלים מסודרים למקרה הזה, ויש גיבוי שמאפשר שמירה של הדפוס-מה-שזה-לא-יהיה של המשתגרים עד שהמצב ייפתר, וב-Relics של TNG ראינו איך מישהו מאוד מסויים הצליח לעשות טריק שיאפשר לו לחיות במשגר לנצח, וזה כבר הוכנס לטקסטבוקס הבסיסיים ביותר של הנדסת משגרים, אז… אה, רגע, לא, אין שום דבר כזה. זה מצב חירום ואין לאודו ואדינגטון על התחנה שום מושג מה לעשות. אז הם פשוט צועקים על המחשב שידחוף את כל הדפוס-מה-שזה-לא-יהיה של אנשי הצוות לכל מקום אפשרי, כי מסתבר שזה תופס הרבה ג’יגות. התוצאה? התחנה בסוג של השבתה, אבל ההולודק של באשיר עדיין עובד, רק במוד התקלה הרגיל של אקדחים-יכולים-להרוג. כמו כן, חלק מהדפוס-מה-שזה-לא-יהיה של החבר’ה - ספציפית, הגוף הפיזי שלהם - נתקע בתוך משחק ההולדק, אז אודו צועק על באשיר שלא יעז לעצור את המשחק או לצאת.כל זה היה כמובן תירוץ כדי להכריח את באשיר לשחק את המשחק ושנחשוב שמה שקורה שם הוא רציני, ולתת לשחקנים ג’וב כלשהו לעשות - במקרה הזה, להיות בובות בהצגה של באשיר. עד שאודו ושות’ פותרים את הבעיה בעזרת רום וקווארק שצריכים לעבוד כדי לממשק את הלינוקס שרום התקין על ההולודק עם הוינדוס שמותקן על הדיפיינט, ההצגה הזו נמשכת באין מפריע ואנחנו מקבלים רבע סרט בונד. הליהוקים צפויים: סיסקו הוא ה-Evil Genius; וורף הוא ה-Henchman שלו (ליהוק מדויק להפליא). או’ברייאן הוא על תקן הרוצח שתום העין מתחילת הפרק. קירה ודקס הופכות לנערות בונד, כשקירה על תקן המרגלת הרוסיה, עם מבטא מזוייף והכל, ודקס על תקן המדענית הפריג’ידית.הבעיה היא שזה כל מה שהם. פנים-סדרתית: המשחק לקח את הגוף של אנשי הצוות, לא את התודעה. חוץ-סדרתית: השחקנים מקבלים תפקידים לשחק שלא קשורים לדמויות שלהם. התוצאה? השחקנית של קירה, כרגיל, מצויינת; השחקן של סיסקו, כרגיל, עושה את המשחק המוגזם בצורה מבדרת יותר מאשר הוא עושה את סיסקו, אבל קשה לקחת אותו ברצינות גם עם משחק מוגזם מכוון; וורף מצויין; או’ברייאן ודקס מבוזבזים כי בקושי עושים איתם משהו. זה היה יכול להיות נחמד, אבל זה מולבש על עלילת בונד מחונטרשת, אז זה לא מעניין. אם זה היה כמו ב-Dramatis Personae שבו היה ברור שמשהו מוזר השתלט על הדמויות אבל הן עדיין התנהגו בצורה שמזכירה אותן איכשהו, זה היה טוב. אבל כאן אין דמויות. סיסקו ושות’ כמעט ולא מופיעים בפרק, רק הגוף שלהם. אז כל זה לא מעניין.מה היה יכול להיות מעניין? באשיר יודע שהוא צריך למשוך זמן. ככה העסק נפתר בסוף - בלי שום תלות במה שבאשיר עושה בפרק, רום מבצע את הקסם שלו ומצילים את אנשי הצוות. כמובן שזה קורה בדיוק בקליימקס של הסיפור של באשיר, שניה לפני שהורגים אותו. כמובן שזה משולל הגיון לחלוטין. השאלה המעניינת היא איך באשיר היה יכול לדחות את הקץ. סביר להניח שהמשחק מדרבן את השחקן להתקדם קדימה כך שבאשיר לא יכל סתם להתחבא מתחת לשולחן היכן שהוא, אבל יש לו בפרק זמן לשחק בנחת איזה משחק קלפים ארוך עם וורף. הוא לא יכל לגרום למשחק הזה להימשך עוד איזה חמש שעות על ידי כך שהיה מנצח קצת פחות? לא מתייחסים לזה, וזה מגוחך: במקום למשוך זמן, באשיר ממהר אל הקליימקס של הסיפור שלו, למרות שהוא יודע שבקליימקס הזה נהרגות דמויות.אה, כן, שכחתי להתלונן על זה: באשיר אומר לגארק שאסור לתת לדמויות למות כי אז המחשב ימחק אותן מהזכרון שלו, ואם מדובר על חברי צוות אמיתיים… ואני שואל אתכם - מה? כלומר, אולי הוא מוחק את הדמות מה-RAM שלו, אבל למה שימחק אותה מהזכרון לטווח ארוך? או שהטענה היא שהן אוכסנו רק ב-RAM? יודעים מה, עניתי לעצמי בצורה משביעת רצון לנטפוק הזה. אין מה לראות פה.מתי זה כן מעניין? כשגארק ובאשיר נחלצים ממלכודת המוות הסטנדרטית ובאשיר רוצה לרוץ אל חדר הבקרה ואל הקליימקס הצפוי, וגארק קצת פחות נלהב מכל החוויות מסכנות החיים הללו ורוצה לברוח ושיזדיינו סיסקו ושות’. אז מתפתח עימות אמיתי, וגארק מייצג את עמדת המרגל האמיתי - זה שהוא לא גיבור פעולה ולא רץ לסכן את עצמו ולא מצפה שהכל ייגמר בשלום וכדומה. זה קצת קל מדי למתוח ככה ביקורת על בונד - הרי בונד הוא המרגל הגרוע ביותר ביקום, בכל סרט מגלים תוך שתי דקות מי הוא ואז הוא פשוט מרביץ את דרכו החוצה - ועדיין זה יוצר אינטראקציית באשיר גארק מעניינת שנגמרת בכך שבאשיר יורה בגארק כשהלה מנסה להסתלק. לא לדאוג, יורה על הלם. באקדח משנות השישים. המקבילה ללירות על הלם היא לירות כך ששורטים את הצוואר. איך בדיוק זה עבד לבאשיר? ובכן:Bashir: You’ll be fine. It’s just a flesh wound.Garak: That was awfully close. What if you’d killed me?Bashir: What makes you think I wasn’t trying?Garak: Doctor, I do believe there’s hope for you yet.אבל מכאן זה שוב מדרדר. בקליימקס באשיר שוב מוצא את עצמו מול סיסקו עצבני שרוצה לירות בו, וסתם מושך זמן על ידי נאומים גנובים מגארק על כמה שהוא רוצה להיות עצמאי (סיסקו לא מתרשם) ובסוף גם מפעיל בעצמו את הכפתור שמפוצץ את העולם (סיסקו לא מתרשם) והוא ניצל כחוט השערה לא בגלל משהו שהוא עשה, אלא פשוט כי הוא הספיק למשוך זמן עד שרום יציל את היום. וזה פשוט לא מעניין. מה אכפת לנו שבאשיר פוצץ את העולם? זה סך הכל משחק הולודק פושטי שהולכים לעשות לו ריסט עוד מעט. אין לפעולה הזו של באשיר שום משמעות מלבד משיכת זמן. הדבר המעניין היחיד שבאשיר עושה בכל הפרק הוא לירות בגארק. בשביל מה כל זה היה טוב? כנראה בשביל קירה-מרגלת-רוסיה-בשמלה.",
        "url": "/ds9//S04/E10/Our_Man_Bashir"
      }
      ,
    
      "s04-e11-homefront": {
        "title": "עונה 4 פרק 11 - Homefront",
        "content": "אחרי כמעט חצי עונה של פרקים טובים אבל די מנומנמים מבחינת העלילה הראשית, אנחנו סוף סוף מתקדמים קדימה אל מה שנראה כמו הנסיון הראשון של DS9 לקחת את נאום ה-It’s easy to be a saint in paradise של סיסקו מ-The Maquis ולקחת אותו מרמת המילים לרמת המעשים: בואו ניקח את החזון היפה של הפדרציה, נעמת אותו עם מתקפה ישירה שלא ניתן להתעלם ממנה, ונראה איך החזון הזה קורס. יש לנו את הדומיניון בתור הזרזים של התהליך, ויש לנו את סיסקו בתור המוציא לפועל שלו. האם זה עובד? לא ברור - נדע רק בפרק הבא. הפרק הזה רק מהווה הקדמה.בתור פרק הקדמה, הפרק הזה טוב ומעניין יותר, נאמר, מ-Past Tense הראשון, שבו באמת כמעט ולא קרה כלום, אבל הוא רחוק מלהיות מרתק כמו Improbable Cause שהיה טוב אפילו יותר מפרק ההמשך שלו. העובדה שזה פרק הקדמה גם מקשה עלי לשפוט את העלילה הראשית: על פניו, הדומיניון שוב פעם מתנהגים כמו מפגרים. וזה מעצבן כי אין סיבה שיתנהגו כמו מפגרים. ב-The Die is Cast ראינו שהם יודעים להיות לא מפגרים. אבל כנראה שכאשר מדובר בפדרציה הצורך התסריטאי להשאיר פתח מילוט כלשהו גובר על ההגיון הבריא. זו הסיבה שב-The Adversary משנה הצורה חשף את עצמו מוקדם מדי, וזו כנראה הסיבה שבגללה כאן הם חשפו את עצמם מוקדם מדי - אבל אוי, כמה שאשמח לגלות שאני טועה ויש כאן תוכנית-על כללית יותר שאני מפספס (אני מודה שקצת דגדג לי לראות את הפרק הבא לפני שאכתוב את הסיכום, אבל זה עיקרון קדוש אצלי לא לראות פרק לפני שהסיכום של קודמו נכתב).אנחנו מתחילים עם חור התולעת שנפתח ונסגר שוב ושוב בלי הסבר. הבה ונשים את האקדח הזה על השולחן במערכה הזו ונחזור אליו במערכה השלישית. בינתיים יש לנו שיחת אודו-קווארק על התעלולים שדקס עושה לאודו - היא נכנסת לו לחדר ומזיזה לו את הרהיטים! בכמה סנטימטרים! האימה! וכשאני אומר “האימה” אני מתכוון לכך שאם התחילו בצורה קומית כזו אני חושד שהם הולכים לכיוון מאוד רציני בהמשך. כמו כן, אני תוהה אם הפדנטיות-משולבת-בזכרון-צילומי הזו של אודו הולכת לשמש מטרה כלשהי בהמשך.ובכן, הכיוון המאוד רציני מגיע מייד אחר כך, כשאודו נקרא לחדר מלא קציני DS9 עם פרצופים עגומים. משני צורה על כדור הארץ פוצצו ישיבה דיפלומטית בין בני האדם לרומולאנים. וכשאני אומר “פוצצו” אני מתכוון לפצצה. מהסוג שהורג 27 אנשים, שזה אירוע חסר תקדים במאה השנים האחרונות על כדור הארץ. זה מספיק כדי לגרור לכדור הארץ את סיסקו ואת אודו כדי לטפל באיום החדש (תודה לאל! הפעם משאירים את רוב הצוות בתחנה, כדי שמישהו אשכרה ינהל את התחנה!). גם ג’ייק מצטרף, כי מה זה משנה שאולי כדור הארץ כולו בסכנה, בואו נצא לטיול!ואז אנחנו מגלים שלכאורה אנחנו בפרק עם משני צורה ופיצוצים ואקשן, אבל בפועל הגענו אל מלודרמה משפחתית, כי סיסקו מנהל שיחה עם אבא שלו. אז להלן: סיסקו הוא פאפא, ג’ייק הוא ג’וניור, והאבא הוא סניור. וסניור הוא פולניה כפי שרק מסעדן מניו אורלינס יכול להיות וכל הזמן מתי תבואו לבקר מתי תבואו לבקר עזבו אותי מהבריאות שלי אני כבר אמות בחושך.כמו כן: סצינה אצל קווארק של באשיר ואו’ברייאן בחליפות טייסים ממלחמת העולם השניה. כי אפשר.קופצים לכדור הארץ. סיסקו ואודו פוגשים את המפקד לשעבר של סיסקו והשלישה שלו. אנחנו במוד משני-צורה, אז שני אלו אוטומטית חשודים. באופן כללי ככל שיהיו יותר ויותר דמויות בפרק יהיו יותר חשודים. כמובן, אף אחד לא לוקח להם דם. לא שזה קריטי, הם לא מנהלים הרבה יותר משיחת חולין והודעה לסיסקו שמרגע זה ואילך הוא האחראי על אבטחת כל כדור הארץ מפני משני צורה. אופס.ואז סוף סוף יש לנו ארוחת ערב של הסיסקו אב-סב-בן, פלוס נוג שנדחף מתישהו. לסיסקו סניור יש את כל הפוטנציאל להיות קלישאי ומעצבן, בפרט כשהשיחה סובבת סביב בריאותו הקורסת וכמה שהוא מתעלם מזה, אבל אין לי בינתיים תלונות מיוחדות לכך שמנצלים את ההזמנות לדחוף מלודרמה משפחתית. זה מה שעשו ב-TNG ב-Family וזה היה לא רע בכלל, וגם אז זה היה בהקשר של חייזרים רבי עוצמה שמנסים להשמיד את כדור הארץ. אבל האם לפיקארד סניור יש מטרה נוספת פרט ליצירת כאב ראש לסיסקו? נחיה ונראה. בינתיים נוג מתלונן, כצפוי, בפני ג’ייק על כמה שהאקדמיה זה לא מה שהוא חשב ואיזה קליקות של תלמידים שחושבים שהם העלית יש שם. בקיצור, נראה שבינתיים כולם לוקחים את הקטע הזה של “אההההה כדור הארץ בסכנה” די בקלות.מי עוד לוקח את העניינים בקלות? נשיא הפדרציה, שהוא חייזר מסוג לא ברור איזה שיושב לו במשרד שמקיף על מגדל אייפל ולא מתלהב לאמץ את ההצעות של סיסקו, שהן בסך הכל מה שראינו ב-DS9: בדיקות דם וסריקות פייזר. מה בעצם מפריע לו? ובכן, הוא לא רוצה להיזכר בתור הנשיא ש”הרס את גן עדן”. זה נאמר במפורש, כן? לא מנסים להסתיר את הדילמה של הפרק. למעשה, בגלל שהיא מרגישה, בינתיים, חלשה כל כך (זה לא שמכריזים על משטר צבאי ויורים בכל מי שזז) מנסים לנפח אותה בכוח.בינתיים נוג בא אל סיסקו ומבקש שיעזור לו עם פרוטקציות כדי להתקבל לאחוות תלמידי העלית. זה מאוד מזכיר את הסצינה מ-Heart of Stone שבה הוא ניסה לשכנע את סיסקו לתמוך בו מלכתחילה, והפרצופים של סיסקו בהתאם. בכלל, נראה לי שבכל פרק עם נוג, הוא מעלה אוטומטית את רמת המשחק של כל מי שמסביבו, סוג של כוח על שכזה.ומה אודו עושה בינתיים? רוב הפרק הוא פסיבי, על תקן “המזוודה שמביאים לנשיא הפדרציה כדי להפחיד אותו באיזו קלות משני צורה יכולים להסתנן” או התפקיד העוד יותר כפוי תודה של “שב בחדר שעושים בו סריקת פייזר ותגיד כמה זה כואב לך”. אבל אז מגיעה סצינה תמימה שבה הוא משוחח עם האדמירל והשלישה שלו, ומה נאמר, האדמירל ממש גועלי כלפיו וכלפי כמה שאודו הוא משנה צורה וואנבי שאפילו לא מסוגל לחקות בני אדם. כלומר, הבנו שהם שונאים משני צורה, אבל אודו הוא מהטובים, לא? אודו, למרבה המזל, לא טיפש, וחושף די בקלות את האדמירל בתור משנה צורה בעצמו. זה עונה על השאלה האם אחרי מה שקרה ב-The Adversary משני הצורה שונאים את אודו. התשובה: ברור (אבל בכנות, איך בדיוק הם יכולים לדעת שאודו הוא זה שהרג את משנה הצורה שם?). כמו כן, זה לא שהאדמירל הוא באמת משנה צורה. נראה שהדמות שפגשנו בתחילת הפרק הייתה אותנטית, וההתחזות היא רק לסצינה הספציפית עם אודו, כך שזה לא כל כך חשוב.אבל אחרי כל אלו אנחנו מגלים שבסך הכל ראינו את ההקדמה למה שהוא הקליימקס של הפרק. והקליימקס הזה נבחר בחוכמה: לא עימות עם משני צורה, ולא עימות עם פוליטיקאים או אנשי פדרציה, אלא עימות של סיסקו פאפא וסיסקו סניור. הסיבה פשוטה: סניור מסרב לתת בדיקת דם. למה הוא צריך? ובכן, סיסקו התחיל את תפקידו בתור הדיקטטור החדש של כדור הארץ עם ההנחיה הנוראית שאנשי סטארפליט ובני משפחותיהם יעברו בדיקות דם. כי מן הסתם לא כדאי שהכוח הצבאי באיזור יהיה תחת השפעה של משני צורה. וכבר לזה סניור מתנגד. זה נראה כמעט מגוחך, מנקודת מבטי; מה בדיוק הביג דיל פה? זה יותר מגוחך אפילו מהאופן שבו הגטאות ב-Past Tense ייצגו לכאורה את השפל הגרוע ביותר של המין האנושי. אבל מצד שני, נקודת המבט שלי היא לא הנכונה פה - סיסקו סניור גדל וחי בגן העדן של כדור הארץ, וזה הגיוני שבשבילו זה כן יהיה ביג דיל. זו הסיבה שהוא בפרק - כדי לתת לנו את נקודת המבט של האדם הפשוט, שאיך הוא קשור לכל המהומות הללו בכלל, ומכיוון שהוא קרוב של סיסקו אי אפשר סתם להתעלם ממנו. הריב הזה מוציא מסיסקו פאפא עוד הבעות פנים מוזרות (ראו תמונה) ונגמר בפתרון קצת פשוט מדי - סיסקו סניור הוא הרי טבח, ובכל הריב הוא ממשיך לעבוד עד שהוא חותך את עצמו. לא, הוא לא משנה צורה, תודה ששאלתם.ההטבות הקטנות של להיות טבח בעתיד - אתה חותך את עצמך, ואז זו אי נוחות ברמה של “מחדש הרקמות נמצא מתחת לכיור, תוכל להביא לי?”אבל זה לא נגמר כאן. סניור מתחיל לשאת נאום המשך על חוסר התוחלת המוחלט במה שסיסקו פאפא עושה. בפרט, הוא שולף על המקום את הרעיון שמשני צורה יכולים פשוט לתפוס מישהו, לשאוב לו את הדם, ולהוציא את הדם שלו בכל פעם שבודקים אותם (אודו? זה נכון?), ובאופן כללי שאין הגנה שמישהו חכם לא יצליח לעקוף, והדבר היחיד שעליו אפשר לסמוך בחיים הללו הוא… אבל לא שומעים כי הוא חוטף התקף כלשהו, כמקובל בסיום סצינות כאלו. אבל הוא יתאושש, בינתיים.האמת, לא הבנתי על מה אפשר לסמוך. על משפחה? אבל זה הדבר הראשון שיפנה כנגדך, כשמשנה צורה יתחזה לקרוב משפחה שלך. אז על מה בעצם אפשר לסמוך? מבחן הדם דווקא עבד לא רע בינתיים.מכל מקום, אודו מקיים שיחת עידוד עם סיסקו ומשכנע אותו שכן צריך לנקוט בכל אמצעי הגנה, גם אם אולי הוא לא יהיה יעיל. אוקיי, אפשר לעבור לאקשן.האקשן: הפסקת חשמל. כלל עולמית. כולל הגיבוי. איך זה קרה? נו, משני צורה.לא, רגע, לא. מה זאת אומרת “משני צורה”? איך זה קרה? אתם רציניים? יש איזה רכיב מרכזי שאפשר לחבל בו וכל אספקת החשמל של כל כדור הארץ הולכת לעזאזל? גן העדן הזה אבוד יותר ממה שחשבתי. מקום כל כך פרוץ לא צריך משני צורה שיסתננו אליו. אתם יודעים, אפשר להסתנן ולגרום נזקים גם אם לא יודעים לחקות במדויק כל אדם. אני המום מכך שכדור הארץ טרם נכבש על ידי קלינגונים/רומולאנים/קרדסים/פרנגים. זה נראה קל מדי.אבל מה הפואנטה של הפסקת חשמל? ובכן, זה זמן טוב עבור הדומיניון לתקוף. אבל לתקוף עם מה, הרי אין להם ספינות ברביע אלפא. או שמא… זוכרים את חור התולעת שנפתח ונסגר שוב ושוב בתחילת הפרק? ההשערה הנוכחית היא שאלו היו ספינות ג’אמהדר עם יכולת הסוואה חדשה שנלקחה מהספינות הקרדסיות שהתחסלו להן בקרב ב-The Die is Cast. זה… רעיון לא רע בכלל, למען האמת. וזה מספיק כדי לשכנע את נשיא הפדרציה להעביר את כל הסמכויות שלו אל סיסקו, שיתחיל להשתמש בהן כדי לחמש את אנשי סטארפליט לקרב בעזרת המשגרים של החללית שלו… רגע, רגע, מה? מה עם צי ההגנה של כדור הארץ? זה שמוצב באופן קבוע במערכת השמש? מה, אין כזה? אני המום מכך שכדור הארץ טרם נכבש.חברים, זה לא כזה עגום שגן העדן אובד אם גן העדן היה כל כך הזוי מלכתחילה.אוקיי, ומה עכשיו? המשך יבוא מותח במיוחד. ואני נשאר עם התהיה הבסיסית שלי - האם הדומיניון אכן מתכנן התקפה רבתי על הארץ בעזרת צי ג’אמהדר מוסווה, או שזה עוד תעלול שמטרתו לגרום לבני האדם להשתגע ולהעביר סמכויות לסיסקו? אני מקווה שזה השני, כי אם זה הראון, יוצא שוב שהדומיניון מתנהגים בטיפשות לא ברורה - בשביל מה הפיגוע מתחילת הפרק היה טוב? כל מה שהוא השיג היה למשוך לארץ את שני האנשים היחידים שאולי יוכלו לעצור פלישה (סיסקו ואודו). למה לאבד את היתרון הזה? למה לא להמנע מלתת אפילו רמז לכך שהדומיניון בסביבה עד שהפסקת החשמל תגיע? נו טוב, נחכה ונראה.",
        "url": "/ds9//S04/E11/Homefront"
      }
      ,
    
      "s04-e12-paradise-lost": {
        "title": "עונה 4 פרק 12 - Paradise Lost",
        "content": "אני לא ממש מרוצה מהפרק הזה. הפרק הקודם הבטיח והפרק הזה לא כל כך מקיים. הוא לא אסון מוחלט והוא לא רע בסטנדרטים של העונות הקודמות, אבל הוא מאכזב אותי מאוד בתור פרק של עונה 4, שכמעט כל הפרקים בה עד כה היו טובים, והנה דווקא כשמגיעים לעיקר נופלים ככה. זה קצת כמו לעקוב אחרי ספורטאי אולימפי בכל התחרויות שהוא הולך אליהן ולהתלהב מהתוצאות המצויינות שלו ואז דווקא באולימפיאדה הוא נותן הופעה חלשה וזו אכזבת המחץ.היכונו להרבה, הרבה תלונות. זה סימן טוב - על Move Along Home או Meridian היה לי מעט מאוד מה לומר מלבד “מה זה החרא הזה”. כאן זה לא פרק גרוע. זה פרק מאכזב. בגלל שהוא מאכזב יש הרבה על מה להתלונן.אנחנו מתחילים עם האנטיקליימקס המושלם. זוכרים איך בסוף הפרק הקודם נראה היה שהדומיניון על סף פלישה המונית לכדור הארץ, שנפתחה בהפסקת חשמל כלל עולמית? ובכן, אנחנו מתחילים כמה ימים אחרי זה. לא קרה כלום. שום פלישה. הייתה הפסקת חשמל ותיקנו אותה וזהו. וזה כבר מלמד אותי משהו על מה שהולך לקרות בפרק הזה: לא תהיה פלישת דומיניון. זה הכל היה הרינג אדום ומסריח למדי. הפואנטה פה תהיה קריסה מבפנים של כדור הארץ עקב ההפחדות של הדומיניון ותו לא.וזה לאו דווקא רע, אבל יש כאן כמה שאלות. ראשית, האם הסדרה תהיה אמיצה וכדור הארץ באמת יקרוס, או שמא הוא יינצל ברגע האחרון? בסדרה אחרת בת זמנה של DS9 (שלא אגלה את שמה מחמת ספוילרים אבל נו באמת כולם יודעים) נקטו את הגישה האמיצה, כדור הארץ קרס, וחלק מרכזי מהסדרה מאותו רגע והלאה עסק בזה - עד לרמה שבה התברר שאחרי שהקונפליקט “המרכזי” בסדרה נפתר, הקונפליקט של “אנחנו נגד כדור הארץ” התגלה בתור הקונפליקט המהותי ביותר בסדרה. זה היה מצויין. זה היה נפלא. זו אחת מהסיבות שבגללן הסדרה הזו הייתה כל כך טובה.כאן לא עושים את זה. הקונפליקט נפתר עוד לפני שבאמת התחיל, ועם סוף הפרק אנחנו חוזרים לסטטוס קוו. אפילו השם של הפרק מטעה בנקודה הזו. בוז. אנחנו כבר באמצע העונה הרביעית, ו-DS9 עדיין פוחדת לעשות שינויים הרסניים.שאלה אחרת היא מי יעמוד מאחורי האיום הפנימי לכדור הארץ. זה יכול להיות משנה צורה במסווה כלשהו, מה שייטול את כל העוקץ מהסיפור, אבל למרבה השמחה זה לא. זה יכול להיות סיסקו עצמו - הרי הוא זה שקיבל לידיו את סמכויות ההגנה על כדור הארץ, ורמז לקונפליקט כבר קיבלנו בעימות שלו עם אביו בפרק הקודם. אבל שוב, הפרק פחדני מדי וסיסקו יהיה הגוד גאי פה. וזה שוב מזכיר לי סדרה אחרת, קצת יותר מודרנית - BSG. שם הדמויות באמת מתנהגות כמו מנייקיות גם כשאלו דמויות שאנחנו אוהבים, ושם כשמטילים משטר צבאי וגורמים למהומות, זה באמת נעשה על ידי הדמויות ה”טובות” ולא על ידי דמות שהוכנסה לפני פרק אחד ותכף תיעלם. ושוב, DS9 יוצאים רע מההשוואה הזו.השאלה האחרונה היא אילו פנים ילבוש האיום הזה. הכיוון המתבקש יחסית הוא משהו מקראתיסטי סטייל המלחמה הקרה, כי משני הצורה יכולים להתחזות לכל אחד וכדומה. לא הלכו לכיוון הזה ואולי זה טוב כי לא חושב שהיה לי כוח לניג’וס הזה. הלכו לכיוון של “קצין סטארפליט מנסה לנצל את הפחדים כדי להפוך לדיקטטור צבאי של כדור הארץ”. שזה לא רע לכשעצמו, אבל: זה מצביע יותר מדי על בעיה של אדם אחד ולא של המכלול; זה קשור בצורה מאוד רופפת למשני הצורה, עם עוד קצת עבודה היה אפשר להוריד אותם מהפרקים הללו לגמרי; והכי גרוע, זה לא באמת משתלב עם פילוסופיית ה”קשה להיות קדוש בגן עדן”. אלו התלונות שלי על התמונה הגדולה של הפרק; עכשיו בואו נתאר אותו ונוכל להתלונן גם על הדברים הקטנים.אנחנו כאמור מתחילים עם אנטיקליימקס מושלם. אור יום, אודו וסיסקו יושבים בנינוחות במשרד ומדסקסים את הפסקת החשמל ואיך היא יכלה להתרחש. אודו הוא חוקר מיומן ולכן הוא מגלה שצוות ה-Red Squad, שזו יחידת העלית של תלמידי האקדמיה שנוג רצה להצטרף אליה בפרק הקודם, שוגרה חזרה אל האקדמיה 26 דקות אחרי שהתחיל מצב החירום (שוגרה איך? יש ספינת חלל אחת במסלול סביב כדור הארץ, ה”לקוטה”, והשתמשו בה). די ברור לאן הפתיל הזה יוביל - אותם Red Squad הם אלו שחיבלו ברשת החשמל, תוך שהם מוטעים לחשוב שהם מבצעים איזה תרגיל מחוכם. מה שהפרק לא מדבר עליו הוא עד כמה החבלה הזו היא חובבנית - למישהו כאן ממש בער להיתפס. למה לשלוח חבורה של צוציקים במקום מחבל מיומן אחד? (מתיאור החבלה לא נראה היה שצריך יותר מזה). איך לא מוודאים שרישומי המשגר נמחקים? וכו’ וכו’. אתם מבינים מה קורה פה: אין באמת חשיבות לכל פרטי הסיפור הזה. הוא רק מיועד לתת קצה חוט ולאכול זמן פרק בזמן שסיסקו חוקר את זה.מה שאנחנו מקבלים בפועל הוא את סיסקו מדבר עם איזה קצין סטארפליט בכיר שמורה לו למחוק את הרישומים (לא חשוד בכלל), ואז צועק על נוג שיביא לו מישהו מה-Red Squad ואז צועק על המישהו מה-Red Squad שנראה כמו שיבוט של ווסלי קראשר. זה נחמד לראות את סיסקו צועק כי בדרך כלל הוא משעמם מדי, אבל פרט לכך לא קורה כאן משהו מעניין במיוחד - לצערי נוג מבוזבז לגמרי בפרק הזה. זה נגמר בשיחה של סיסקו עם אודו על העסק הזה. אודו מייצג את הצד של “אולי אלו היו משני צורה? אולי אולי אולי?” אבל התלמיד לא היה, לפחות עד כמה שהבדיקה של סיסקו הראתה, וסיסקו עצמו אומר שלא סביר שמי שנתנו לו את הפקודות היו משני צורה - מה בדיוק משני הצורה מרוויחים מכך? לא הייתה פלישה, ועכשיו כדור הארץ בכוננות.זו חשיבה טובה, אבל הבעיה היא שהיא לא מסבירה את הפיגוע שהתחיל את כל הסיפור הזה - גם הוא גרם להעלאת רמת הכוננות, ולשם מה? אפשר כמובן לטעון שהמטרה היא לתת דחיפה לכדור הארץ ולראות אותו מתמוטט מעצמו, וזה בעצם גם מה שאומר לסיסקו משנה צורה שמבקר אותו קצת אחר כך בכסות או’ברייאן: הוא טוען שיש רק ארבעה מהם על כדור הארץ, ושהבעיה העיקרית של סיסקו היא שמשני הצורה לא פוחדים מבני האדם כפי שבני האדם פוחדים מהם. אבל אם זו המטרה, אני לא קונה את זה שהפרק טוען שכדור הארץ קורס בגלל משני הצורה. הם נראים כמו תירוץ משני. נדבר על זה בהמשך.בינתיים סיסקו סניור, שהיה מרכזי למדי בפרק הקודם, נדחק לשוליים. עיקר מה שהוא עושה בפרק הוא להיות מרוצה מהחיים. יש אנשי סטארפליט חמושים בכל פינת רחוב? יופי, יותר לקוחות. ממשיכים לקחת בדיקות דם? נו טוב, נשתף עם זה פעולה, הרי אחרי הפסקת החשמל אפילו האדם הפשוט הבין שהדומיניון מסוכנים. אז אנחנו לכאורה רואים פה כמה בקלות אפשר להטות את האדם הפשוט לכיוון המשטר הטוטליטרי, אבל הבעיה היא שאין פה משטר טוטליטרי. אנשי סטארפליט, גם חמושים, הם די נחמדים בסה”כ והם לא יורים אקראית באנשים ובועטים בחתולים. בדיקות הדם לא נשלחות לאיזה מאגר ביומטרי מרושע. אולי צעדי ההגנה הללו הם חסרי תוחלת, אבל הם לא מרגישים מרושעים בשום צורה. הם בוודאי לא שרירותיים, והם בוודאי לא מיועדים סתם לצורך הטלת אימה על האזרחים.אז נוג בצד. סיסקו סניור בצד. על ג’ייק אין מה לדבר בכלל. גם אודו די בצד הפרק. מה יש לנו? עימות של סיסקו עם הבאד גאי שעומד מאחורי כל זה. כבר ניחשתם? איזו דמות חדשה הכניסו בפרק הקודם? אה, כמובן, אדמירל לייטון, שהיה המפקד והמנטור של סיסקו. אאוץ’, זה פגע לי הישר בקלישאה. בכלל, סיסקו הזה הוא סכנה של ממש. כבר יש לנו שני קציני סטארפליט מוערכים שהיו קרובים לסיסקו ופתאום הופס השתגעו ובגדו. גם לייטון וגם ההוא מ-The Maquis.בקיצור, סיסקו ואודו הולכים לנשיא הפדרציה ומלכלכים על זה שלייטון החליט שהנשיא לא מספיק אסרטיבי ומנסה להשתלט על העסק וכל סיפור הפסקת החשמל הוא יוזמה שלו (הפיגוע הוא עדיין יוזמה של משני צורה). הנשיא דורש עוד הוכחות כדי לפעול. במה שהוא נקודת השפל העלילתית של הפרק ואולי של כל העונה, סיסקו פונה ל-DS9 שיעשו בשבילו משהו. המשהו הזה מתברר אחר כך בתור “לתפוס את האיש שלייטון שלח כדי שיצמיד מכשיר שקרכלשהו לתחנת הממסר מהצד השני של חור התולעת מה שיגרום לחור התולעת להיפתח ולהיסגר כל הזמן”. זו קטסטרופה. ראשית, כי ממש לא ברור איך נותרו ראיות כאלו (הפתיחה/סגירה של חור התולעת נפסקו הרבה לפני שסיסקו משגר את קירה להרפתקאה הזו), איך DS9 יכלו לתפוס את האיש, וכדומה. זה פשוט חור ענקי. אבל זה אפילו לא העיקר.העיקר הוא לוח הזמנים שזה נותן לנו - חור התולעת נפתח ונסגר עוד לפני הפיגוע, ומן הסתם תוכנית כזו דרשה עוד יותר ארגון מוקדם. זה אומר שלייטון החליט להשתלט על כדור הארץ הרבה לפני שהאיום של משני הצורה הפך לממשי. אפילו לפני שהייתה ודאות שיש כאלו על כדור הארץ. זה אומר שכל התפקיד שלהם בתור הזרזים של ההתמוטטות הוא שקרי - הם בקושי רב קשורים לזה. הם בכלל לא היו צריכים לפעול, רק להיות בוגימן. ואם הם היו בוגימן, איך הבורג לא היו בוגימן דומה עבור לייטון? אי אפשר לקנות את זה שלייטון באמת פוחד ממשני הצורה או חושב שדרך הפעולה שלו הכרחית להגנה על כדור הארץ. הוא סתם נראה כמו פסיכי תאב כוח שמנצל הזדמנות כדי להשתלט על הכל.זה לא שקל להיות קדוש בגן עדן. זה שגן עדן פרוץ מאוד להתקפות של פסיכים. במקום לקבל סיפור טרגי של האופן שבו האימה ממשני הצורה מערערת את כדור הארץ, קיבלנו עלילת קונספירציות בשקל תשעים.אחרי שמקבלים את הכשלים הגדולים הללו, העימות סיסקו-לייטון עשוי לא רע. עתיר קלישאות, אבל עשוי לא רע. לייטון בא להזכיר לסיסקו מי היה הבוס פעם ושבעצם הוא עדיין הבוס ויאללה סיסקו תכבד את שרשרת הפיקוד (נאמר מפי אדם שמתכנן להדיח את הנשיא שלו), וסיסקו מסרב, ולייטון מזייף איכשהו תוצאות בדיקת דם של סיסקו וזורק אותו לכלא ו… רגע, רגע, איך לייטון הצליח לזייף? הדם שלקחו מסיסקו התנהג כמו חומר של משנה צורה. מאיפה חומר כזה הגיע אל לייטון? האם משני הצורה עוזרים לו? לא מתייחסים לזה בפרק. כשסיסקו שואל את לייטון איך הוא זייף, לייטון שואל אותו “זה ישנה משהו?” וסיסקו אומר שכנראה שלא. אההההה, אתם מתחמקים בצורה כל כך לא אלגנטית. השלישה של לייטון היא זו שעשתה את בדיקות הדם אז היא כמובן חשודה בכך שהיא משנת צורה בעצמה (סטייל “באשיר” ב-The Adversary) אבל לא חוזרים לכך בפרק. ואם היא משנת צורה, לייטון שיתף איתה פעולה ביודעין? זה רק הופך את העסק לעוד יותר לא ברור.סיסקו כמובן משתחרר מהכלא בזכות אודו שמרביץ לכל מני אנשים, ואז הוא הולך להתעמת עם לייטון עם פייזר ביד, בזמן שהדיפיינט בדרך לכדור הארץ עם ההוא מהממסר שהם תפסו. ואז הספינה של לייטון תוקפת את הדיפיינט ואנשים מתים ואקשן ובסוף שתי הספינות שורדות והספינה של לייטון יורדת מהעץ ונותנת לדיפיינט להמשיך. בשלב הזה לייטון מוריד את הדרגות ומסתלק לחטוף את מה שזה לא יהיה. ואז כולם שמחים ומאושרים שלא תהיה הפיכה צבאית ומתכוננים לחזור הביתה ו… היי, רגע, לא שכחתם משהו?ובכן, הם לא שכחו. אודו רוטן “האם אני היחיד שעדיין מודאג מכך שיש משני צורה על כדור הארץ?” אבל הפרק מנסה לומר שזה לא כזה ביג דיל, כנראה. העיקר שלא ניפול קורבן לידי דיקטטור מטורף שלא באמת הושפע ממשני הצורה בשום צורה מהותית.בקיצור, אני חש קצת מרומה. חשבתי שסוף סוף הולכים לקדם את העלילה הראשית ולהתעסק באופן ישיר במה שקורה כשמשני הצורה תוקפים את כדור הארץ. זה לא ממש מה שקיבלתי. היה אפשר לעשות את זה יותר טוב.",
        "url": "/ds9//S04/E12/Paradise_Lost"
      }
      ,
    
      "s04-e13-crossfire": {
        "title": "עונה 4 פרק 13 - Crossfire",
        "content": "אודו הוא אאוטסיידר חסר מזל. לא רק שהוא שייך לגזע שמתגלה בתור האויב הגרוע ביותר של הפדרציה בסדרה, ולכן אוטומטית מוקצה; הוא גם תופס את המשבצת שדאטה מילא ב-TNG ולכן אוטומטית נחשב לחסר רגשות. ובכן, הפרק הזה בא להזכיר לנו שהתפיסה הזו מוטעית לחלוטין. יש כאן שאלה מעניינת מאוד, שאפילו עשויה להיות קריטית להמשך - האם הרגשות של אודו הם תוצר לוואי של חייו בקרב דמויי אדם ונסיונות החיקוי שלו, או שהם משהו שקיים אצל כל משני הצורה, ואולי כולל את המפתח להידברות כלשהי איתם? אבל הפרק לא נכנס לכך. בפרק הזה מתעסקים רק באודו, ובשאלה איך הוא יתמודד עם כך שסוף סוף ההתאהבות שלו מתפוצצת לו בפרצוף. ככזה, זה פרק אופרת סבון מוחלט, אבל כזה שמצליח בכל זאת לטעמי להיות מהטובים בפרקי “מערכות יחסים” בסדרה עד כה (הטוב ביותר למעט Rejoined, כנראה).הפרק נפתח בצורה די מושלמת - אודו במשרד שלו, מתכונן לפגישה כלשהי ונמצא באמוק סידור פדנטי ברמה של להזיז דברים מילימטרית ולהכין את הקפה בדיוק בזמן. זה משתלב טוב עם פסיכוזת הרהיטים שלו ששמענו עליה ב-Homefront, אבל גם ברור לנו שהוא טורח ככה עבור מישהו מיוחד. מי? לי ברור שזו קירה, כמובן, אבל זו דרך טובה ושקטה לספר לצופים שלא עוקבים מה בעצם הם צריכים לדעת.קירה באה אל אודו לפגישת עבודה שבועית סטנדרטית ושניהם בבירור מאוד נהנים עד שבא קווארק ומתחיל להתלונן על הרעשים שאודו עושה בתור עכבר ובתור עוד שלל צורות שונות ומשונות. כפי שקירה אומרת: איזה מזל נאחס היה לקווארק לגור בדיוק מתחתיך. וכפי שאודו עונה: למזל לא היה שום קשר לכך. אה! זה אודו שאנחנו מכירים ואוהבים. חוץ מקירה. קירה לא אוהבת את אודו. אז את מי כן? אה, כן, היה איזה שאקר אחד מהעונה הקודמת שהפך להיות ראש הממשלה או איך שלא קוראים לזה אצלם. והוא עכשיו מגיע לתחנה בשביל דיונים על הצטרפות באג’ור לפדרציה. וכמובן שכדי שיהיה אקשן אודו מזהיר שמתכננים להתנקש בו. ניחוש: עד סוף הפרק גם אודו ירצה להתנקש בו.האמת, גם אני שוקל להתנקש בו. יש לסדרה הזו בעיה מהותית עם בני זוג לקירה. הם תמיד משעממים. בפרק הקודם כשהוא היה פורע חוק עוד איכשהו נראה שיש לו פוטנציאל, אבל עכשיו הוא הפך לתואם-ברייל שעושה חיים קשים לאודו וצוות האבטחה שלו עם כל מני גחמות כמו ללכת למקדש שבטיילת ושאר דברים לא מתוכננים. עכשיו כשאני חושב על זה אני מתקשה לזכור בן או בת זוג כלשהי למישהו בסדרה הזו שהיה מעניין. החברה של סיסקו עוד בסדר יחסית, וקייקו או’ברייאן הייתה אחלה בשתיים וחצי דקות שבהן היא הייתה, אבל זהו בערך.בינתיים בגלל עומס האבטחה ששאקר מייצר והעובדה שקצין האבטחה של הפדרציה לא באיזור כרגע מספחים אל אודו את וורף (לא ממש מבטיח מבחינתו של אדינגטון המסכן שגם לפני וורף בקושי ראינו אותו ועכשיו בטח יתפוגג). וורף עדיין קצת מתקשה להשתלב ומציע כל מני הצעות כמו לפנות איזורים שלמים מכל יושביהם (בלשונו - היה מספיק קשה לאבטח את האנטרפרייז, לאבטח את התחנה הזו נראה בלתי אפשרי) אבל בסך הכל הוא עובד לא רע עם אודו - סוג של פיצוי על הפאשלה מ-Hippocratic Oath. ואז מתפתח בין אודו ובין וורף דיאלוג נפלא, שמועבר על ידי שני השחקנים בצורה מושלמת שלא מאפשרת לדעת אם הדמויות רציניות או צוחקות (והאם כל אחד מהם מודע לכך שהשני רציני או צוחק). כלומר, זה מתחיל רציני, אבל…Worf: I prefer a more… orderly environment.Odo: We have that in common. My people have an innate need for order.Worf: How do you tolerate living here?Odo: I make order where I can. For one thing, I have a daily routine which I follow unwaveringly. The shopkeepers on the Promenade joke that they can set their clocks by me.Worf: Unfortunately, I have found it difficult to establish a routine here.Odo: There are other ways to create order in your life– your quarters, for example. Everything in mine has its specific place and it’s all arranged just so.Worf: Yes, mine, too. Even with my eyes closed I would still know where everything was.Odo: Exactly.Worf: I would not tolerate it any other way.Odo: I’ll tell you what else to do. Make sure everyone knows they can’t just drop by your quarters to say “hello.” If someone does, whateverhappens, don’t make them feel welcome.Worf: Of course not. That would only invite subsequent visits.Odo: Precisely.Worf: So far, the only person that has a tendency to “drop by” is Chief O’Brien.Odo: That’s probably because he knows you from the Enterprise.Worf: Perhaps if I am more… inhospitable, he will stop.Odo: Good luck.דבר אחד נראה ברור כבר עכשיו - שעד סוף הפרק השגרה והדיוק של אודו הולכים להתרסק לחלוטין. אחרת זה לא יהיה שווה כלום. למרבה השמחה, זה בדיוק מה שהפרק עושה.פרט לכך אנחנו מקבלים כל מני קטעי “שאקר מדבר עם אודו/עושה דברים” משעממים למדי, ואז מגיע אירוע קבלת פנים שבו אודו על תקן השומר עומד עם פנים חמוצות, והסדרה מחליטה שצריך לתת עוד רמז למי שלא עוקבים - קירה באה אליו ושואלת לאיפה נעלמה החגורה שלו כי היא נראתה טוב עליו. השוק המוחלט של אודו (והעובדה שהוא מייצר את החגורה יש מאין ברגע הבא) כבר אומרים לנו הכל. אגב, אני צריך לציין שאני אמנם מודע לקיום הקונספט של “החגורה של אודו” אבל לא זכור לי שאי פעם שמתי לב אליה (או להיעדרה) בסדרה. זה כמו העיוורון המוחלט שיש לי למדים והדרגות של אנשי הצוות.כמובן, בכל הנוגע לאספקטים הרומנטיים הפרק הזה מתנהג על פי תבנית בסיסית מאוד: קירה רואה את שאקר, זונחת את אודו לאנחות, יוצאת איתו לטיול ואודו המסכן מתלווה אליהם (מרחוק) על תקן אבטחה. בזמן שקווארק מציץ עליו ועושה 2+2. אחר כך אודו גם מוצא את עצמו בשיחת “האם אתה חושב שקירה מתעניינת בי” ששואל אותו שאקר. למען האמת, זה קצת מבאס מנקודת המבט של מעריצי קירה: האופן שבו מפתחים פה את הרומן שלה עם שאקר הוא סטנדרטי לחלוטין, בפרק שבו היא בתפקיד משנה. הרומן הזה קיים לא בשביל קירה אלא בשביל אודו. במובן הזה הפרק קצת חורק; הייתי מעדיף שהוא יתייחס לשתי הדמויות הללו באופן שוויוני יותר. מצד שני, זה לא שפרקי קירה-ברייל היו נסבלים יותר כי הזרקור היה על קירה.מכל מקום, השיחה הזו עם שאקר שוברת את אודו ואנחנו מתחילים לראות את ההתפוררות. זה מתחיל עם קווארק, כמובן. בהכנות לעוד איזה טקס הוא תופס מכשיר ציתות יקר שלו ובמקום סתם להחרים הוא זורק אותו למשקה שקווארק מכין. קווארק מתעצבן ואומר שהוא יודע בדיוק מה קורה פה ושאודו לא צריך להעמיד פנים איתו. אודו אומר שאין לו מושג על מה הוא מדבר, אז קווארק מספר לו. בפרוטרוט. אודו בהלם מוחלט - זו כנראה הפעם הראשונה שבה הוא רואה שקווארק מבין במשהו, ועוד משהו כל כך אישי עבורו. וכאילו שזה לא מספיק גרוע, קווארק גם אומר שאין במה להתבייש ושהוא יכול לעזור, וכאן אודו מתפוצץ עליו לגמרי ומסתלק. זה רגע-קווארק מוצלח מאוד - סוג של ניצחון קטן של קווארק על אודו, בדומה לניצחון שהיה לו על סיסקו ב-The Jem’Hadar.אבל כדי באמת למוטט את השגרה של אודו לא מספיק שאודו יתרגז. צריך שגם קירה תשתתף, ולכן היא מאחרת לפגישת העבודה השבועית עם אודו (והיא תמיד כל כך דייקה!) לא שותה את הקפה (היא כבר שתתה עם שאקר!) לא נשארת להאזין לסיפורים המעניינים (היא תמיד נשארת!) ומסתלקת חיש קל כדי לתת לשאקר טיול בתחנה. הכל על פי התבנית הקלאסית, והכל עובד כמו שצריך - אני בהחלט יכול להזדהות עם מה שאודו מרגיש כרגע.וכאילו שזה לא מספיק, אודו שוב משמש בתור מלווה בסיור של קירה ושאקר. זה מגוחך. למה הוא לא נותן למישהו אחר לעשות את זה? ואז הם נכנסים למעלית ומפלרטטים מול הפרצוף של אודו. וורף מתקשר לאודו ואומר שיש בעיות כך וכך ושהוא צריך את הגישה למערכת הבקרה של המעלית. אודו מבקש את הססמא של וורף, בוהה בשאקר וקירה שממשיכים לפלרטט, ואז מעביר לוורף את הבקרה. רגע, מה הולך פה, וורף לא שלח את הססמא! הופס! תוך שניה המעלית מתחילה ליפול! אודו צריך לעשות איזה טריק של לדחוף את הקירות עם הידיים-שהפכו-לפטיש כדי לעצור אותה! איזו פאשלה!הפאשלה היא לא של אודו, כן? כלומר, הוא פישל בכך שהוא לא חיכה לססמא של וורף, אבל מערכות אבטחה וגיבוי נורמליות לא היו מאפשרות לסיטואציה מטופשת כמו זו להתרחש מלכתחילה. נו טוב, כמה אפשר לנטפק את בעיות האבטחה של התחנה הזו. הפואנטה היא פשוטה - אודו הגיע לרמה כזו שהוא לא מסוגל לעשות את העבודה שלו בצורה סבירה. אבל האם הוא יודה בזה בכלל?הוא לא מהסס להודות בפני סיסקו שהוא טעה. מה שגורם לסיסקו לומר את אחד מהציטוטים המטופשים ביותר בהיסטוריה:They say to err is human. But you’re not human, Odo. You’re not even humanoid. And this is not the sort of mistake that I’d expect from you.מההההה, סיסקו, מהההההה.אבל סיסקו הוציא את אודו בזול. מי שממש מעוצבן הוא וורף, שחוקר את תקרית המעלית ומגלה רמזים ואודו מתעלם מהם וממנו. וורף מתרגז, ואודו הולך לדבר עם קירה. די ברור גם מה הוא רוצה לומר. אני חייב להעריך את אודו שיש לו את האומץ להבין שהוא חייב לסיים את הסיטואציה הזו בהקדם האפשרי, אבל כמובן שהוא עושה טעות של מתחילים (הוא הודה בעצמו שאין לו מושג במערכות יחסים אנושיות) וחושב שהפתרון הוא בלהפיל על קירה את הבעיות שלו.אז ראשית כל, הוא מקבל את העונש שלו בכך שקירה נמצאת בחדר שלה עם שאקר ועכשיו לילה והוא מחכה שם כל הלילה עד ששאקר יוצא. אבל העונש רק מתחיל כאן, כי הוא נאלץ לשמוע את המונולוג-על-שאקר שקירה נושאת בפניו בשיא ההתלהבות ובסוף גם לקבל את חיבוק ה”אתה חבר כל כך טוב!” (ראו תמונה). לא, אין דיבורים על פריינדזון, והשחקנים של קירה ואודו מספיק טובים כדי שהסצינה לא תהיה מביכה. הכל פה סטנדרטי אבל הביצוע טוב ואין לי תלונות.בסיכומו של דבר אודו יוצא בלי לומר שום דבר ממה שתכנן לומר, חוזר למשרד ומגלה שוורף בינתיים תפס את המתנקש (“הסגנים שלך אומנו היטב! אתה תזכה לציון לשבח” - וורף יכול להיות מאוד נחמד, בדרכו). אז עכשיו לא רק שחיי האהבה של אודו בזבל, גם בתור איש אבטחה הוא לא משהו. מה עושים בסיטואציה כזו? כמובן, משני הצורה הם גזע עליון שלא נותן לרגשות לשלוט בו. כל מה שצריך לעשות הוא להפוך לאבן ולבצע מדיטציה. או להפוך לציפור. או משהו. אבל או שמשני הצורה אינם כאלו, או שאודו מיוחד: הוא נוקט בטקטיקה האנושית הסבירה בהרבה של לרסק את החדר של עצמו לגורמים. אמרנו שזה יקרה!אודו יושב על הרצפה, ואם אתם תוהים עד כמה המצב גרוע - השיער שלו פרוע. קצת (השחקן אלתר). ואז קווארק מגיע לנחם אותו. ליתר דיוק, לתת לו שיחת “יאללה חלאס עם הבולשיט שלך אני מפסיד כסף עלייך תמיד מהמרים שתתפוס את הפושעים צ’יק צ’ק ואודו כושל ויושב בחושך בזעם לא עוזר לאף אחד אני דואג לעסקים שלי ממש לא אכפת לי מה יקרה איתך ועם קירה אבל אתה צריך או לספר לה או לשכוח ממנה ולהמשיך בחיים שלך ולהתמקד במה שהכרחי ואתה טוב בו” ועוד ועוד ועוד. גם זה נאום סטנדרטי, אבל מה שנחמד פה הוא שברור שאודו צריך אותו, בשתי רמות שונות. ברמה הבסיסית של מישהו שהוא חסר הבנה לחלוטין במערכות יחסים אנושיות, אבל גם ברמה הרגילה של מישהו שנמצא כל כך עמוק בפנים שכל עוד מישהו אחר לא אומר לו את האמת בפרצוף הוא לא יזוז משם.נדמה לי שזו הפעם הראשונה בסדרה שבה אודו וקווארק מתייחסים זה לזה כסוג של חברים.אז מה אודו יעשה? האם הוא כן יספר לקירה? זה יוציא אותו האיש הרע בכל הסיפור, למרות שהוא אולי לא מבין את זה. אבל הוא בוחר בפתרון הסביר יותר של ללכת אל קירה ולהגיד לה שהוא מבטל את הפגישות השבועיות כי אילוצי זמן ובלה בלה בלה. וכשהיא תוהה לאן החגורה נעלמה, הוא אומר שהוא מתמקד רק במה שהכרחי. כה עצוב.אבל לפחות יש לאודו אהבה חדשה - קווארק! עד כדי כך שהוא משפץ את החדר שלו ומתקין רצפה אטומה לרעש בשבילו! כשדלת אחת נסגרת דלת אחרת נפתחת!ובעצם, הסיום של הפרק הזה פתוח למדי. קירה עדיין עם שאקר. שאקר עדיין משעמם. אודו כנראה עדיין מאוהב בה. לאן כל זה ילך? שאלה טובה, אבל לפחות אפשר לסמן וי על המשבר שהיה אמור לבוא ואכן בא, ולסמן וי בשאלת “האם אודו מסוגל להיות קורבן אומלל של הרגשות שלו כמו כולנו”. אני ממש בעד; אנחנו לא צריכים פה עוד דאטה או ספוק.",
        "url": "/ds9//S04/E13/Crossfire"
      }
      ,
    
      "s04-e14-return-to-grace": {
        "title": "עונה 4 פרק 14 - Return to Grace",
        "content": "קירה יוצאת לשטח הקרדסי באיזו שהיא משימה דיפלומטית של שיתוף פעולה באג’ורי-קרדסי, והיא פוגשת כמעט מייד את מי שיהיה הנהג שיסיע אותה לשם - דוקאט, שהועף מהאיגרא רמא של היועץ הצבאי הראשי לממשלה הקרדסית לבירא עמיקתא של להסיע מטענים בספינת חלל מצ’וקמקת, כשעכשיו המטען הוא באג’ורית. כמו שאנחנו רואים, אנחנו מתחילים מייד עם המשך ישיר ל-Indiscretion, שבו בגלל קירה דוקאט הציל את הבת-הממזרה-הבאג’ורית שלו במקום סתם להרוג אותה, ועכשיו הוא שילם את המחיר הפוליטי והמשפחתי (פרט לבת שלו יתר המשפחה נטשה). וכמו בפרק ההוא, כך גם כאן אנחנו מתחילים עם דוקאט וקירה באותה ספינה. אבל שם הפרק כבר מרמז שהכפרה של דוקאט בפתח, מה שכמובן אוטומטית מעלה את השאלה: האם אנחנו רוצים בכלל שדוקאט יצא מהבוץ שהוא נמצא בו?דוקאט התחיל את הסדרה בתור אנטגוניסט מובהק. ואז הגיעו פרקים כמו The Maquis ו-Defiant ו-Civil Defense שבהן הדמות שלו הפכה לפגיעה קצת יותר, ונאלצה קצת יותר לשתף פעולה עם DS9, אבל עדיין נשארה מרושעת למדי בבסיסה. זה היה מוצלח ביותר - כבר אמרתי פעמים רבות שיחד עם גארק, דוקאט הוא דמות המשנה הטובה בסדרה. ב-Indiscretion הלכו איתו קצת רחוק מדי - הוא נהיה פגיע מדי, נחמד מדי. הפרק הזה נותן הזדמנות לתקן את זה. זה יהיה טוב לסדרה, אבל כנראה קצת פחות טוב לפדרציה.המסע אל המפגש הדיפלומטי הוא רגוע יחסית. קירה מתיידדת עם הבת של דוקאט, וסובלת מהצקות בלתי פוסקות של דוקאט שבבירור מנסה להתחיל איתה. למרות שהיא כבר הבהירה שהיא לא מעוניינת. ויש לה חבר. והוא עמד בראש מנגון הכיבוש והדיכוי הרצחני של העם שלה והיה אויב אישי שלה במשך שנים רבות. לא כל כך ברור למה, אבל קירה לא מנפנפת אותו מכל המדרגות ומצהירה שמוטב לה למות מאשר לאכול ארוחת ערב איתו. אולי זה בגלל הקוץ שהוא התיישב עליו בפרק הקודם ההוא. ברצינות, זה ממש לא אמין. פטריוטית באג’ורית כמו קירה שסבלה קשות אישית מהכיבוש הקרדסי לא אמורה להיות מסוגלת בכלל להסתכל על מישהו כמו דוקאט בלי לרצות לנעוץ בו סכין. וקשה לומר שיש לדוקאט כריזמה מתפרצת אדירה, בעיקר כשהוא עסוק בלזעום על כמה שהספינה שלו מצ’וקמקת וכמה שאנשי הצוות איטיים ויאללה בואו נתרגל עוד תקיפת אסטרואיד.אבל צריך אקשן, ולכן כשהם מגיעים אל היעד, קירה ודוקאט מגלים שם ספינה קלינגונית שזה עתה חיסלה את הבאג’ורים והקרדסים שבאו לפגישה הדיפלומטית. דוקאט הנזעם תוקף חיש קל, אבל ההתקפה הכי חזקה של הספינה שלו, שתופסת את הקלינגונים בהפתעה, בכלל לא מזיזה לספינה שלהם. והספינה שלהם? מסתלקת בלי לטרוח אפילו לנסות להשמיד את הספינה של דוקאט. איך זה הגיוני בכלל שדוקאט לא הושמד פה? הפרק דווקא טורח להתייחס לזה: דוקאט אומר שכנראה מנקודת מבטם של הקלינגונים אין כבוד בהשמדת ספינה כל כך פתטית, אז הם לא עשו את זה. מכיוון שהקלינגונים הם כל כך מטופשים מלכתחילה, אני מוכן לקנות את ההסבר הזה.דוקאט מעוצבן ומתוסכל. גם כי עמוק בפנים הוא באמת פטריוט קרדסי וכואב לו לראות קלינגונים משתוללים בשטח שלו, וגם (וכנראה בעיקר) כי הוא רגיל להיות זה שמטפל בעניינים כאלו, לא זה שצריך להודיע להנהלה ולשבת בשקט בצד. איכשהו, זה מספיק נוגע ללב של קירה כדי שתדרבן את דוקאט לפעילות. אין ספינת מלחמה קרדסית באיזור - אם הם רוצים שמישהו ירדוף אחרי הקלינגונים וינקום, הם צריכים לעשות את זה בעצמם. איך? לאלתר - לקחת תותח כבד מהמוצב שהקלינגונים השמידו, לתקוע אותו במקום הכבודה שהספינה סוחבת עכשיו, לאלתר חיווטים ויאללה, לפוצץ קלינגונים. בקיצור, דוקאט, תפסיק לחשוב כמו קצין גבוה בצבא הקרדסי ותתחיל לחשוב כמו טרוריסטית כמו קירה שיודעת להשתמש במה שיש.זה מצוין. הפרק הזה מזכיר כמה קירה היא badass-ית, ובצורה שונה, הרבה יותר “מלוכלכת” מאשר החנונים של הפדרציה. לא רק בעצם האלתור הזה אלא גם בכך שהיא זו שדוחפת את דוקאט לצאת אל מה שהוא בעיקרו מסע נקמה נטול טעם של ממש.קירה ודוקאט עושים את האלתורים וההכנות שלהם ומשתפים פעולה די טוב ביחד, מה שגורם לדוקאט להיות קריפ יותר מהרגיל וגורם לקירה לחזור קצת לעצמה ולהבהיר לו שהם לא צוות, שהיא די מוטרדת מהמחשבה שהמשימה הזו עשויה לשקם את המעמד שלו, והסיבה היחידה שהיא עוזרת לו היא שהרגו גם באג’ורים. גם בשיחה עם הבת (שקירה מחבבת) עולים דברים דומים - היא טוענת שדוקאט הוא בכלל טוב ומתחרט על מעשיו הרעים אז ושגם קירה עשתה במלחמה דברים רעים והם בעצם דומים ובלה בלה בלה. קירה לא ממש מתרשמת מזה, אם כי היא לא באה בטענות אל הבת. ואז דוקאט ממשיך להציק לקירה - הבנתם את הרעיון. אם אלו לא היו דמויות שאנחנו כבר מחבבים זה היה עלול להיות מעיק.בסופו של דבר קירה ודוקאט מגיעים אל הספינה הקלינגונית, מצליחים עם תעלול לגרום להם להתקרב בלי מגינים ולחטוף מהתותח המאולתר, אבל זה לא מספיק כדי להשמיד אותם. ואז קירה מאלתרת עוד משהו מופרע ובסיקוונס אקשן בלתי סביר בעליל, קירה ודוקאט משתגרים לספינה הקלינגונית, משתלטים על המשגרים שלה, משגרים את הצוות שלה החוצה ואת הצוות שלהם פנימה ואז מתמוגגים מעצמם. זו אחת מהסיטואציות שגורמת למחשבה בסגנון “מהההההה? אפשר לעשות דבר כזה? אז למה לא עושים את זה כל פעם?”. ברצינות, אני לא אוהב את שבירות הכללים הללו. אני מוכן לסספנד את העובדה שאפשר להשתמש במשגר בצורות הרסניות לגמרי שיהפכו חצי מהדברים בסדרה ללא רלוונטיים, ולא עושים את זה כי לא רוצים להפוך את הדברים הללו לבלתי רלוונטיים; אבל זה אומר שלא משתמשים במשגר בכלל לדברים הללו. לא שעושים את זה פעם כי מתחשק.אבל כל זה מילא, כי זה מכין אותנו לרגע די מרכזי בהתפתחות של קירה ודוקאט: הם השתלטו על הספינה הקלינגונית, וכל הקלינגונים בספינה הישנה והלא מתפקדת של דוקאט. קירה אומרת ש”הא! נראה את המפקד הקלינגוני מסביר את זה לממונים עליו!” ודוקאט עונה ב”לא תהיה לו הזדמנות”, ויורה, ומשמיד. כשקירה החצי-המומה שואלת אם זה היה הכרחי הוא עונה ב”את הטרוריסטית, תגידי לי את”, וזה משתיק אותה.תזכורת קטנה: דוקאט הוא לא מהטובים. הוא מהרעים. הוא מאלו שלא בא להם להיות קדושים, גם בגן עדן. תודה, נזכרנו. ברוך שובך, דוקאט.רק שעכשיו ניכונה לדוקאט אכזבה כבירה, כשמסתבר שאפילו הקרדסים כבר לא בקטע של הרוע הדוקאטי. כשההנהגה המרכזית שומעת על מעלליו של דוקאט היא מתרשמת וקוראת לו לחזור לקרדסיה בתפקידו הקודם (כלומר, לחזור להיות סוג של רמטכ”ל), אבל אין לה שום כוונה להמשיך את המלחמה בקלינגונים. בספינה הקלינגונית תפסו מידע על כל הפעילות הקלינגונית באיזור, ואפשר לחסל אותם אחת ולתמיד, אבל ההנהגה מעדיפה פתרון דיפלומטי. וזה מעצבן את דוקאט יותר מכל דבר אחר.ואז דוקאט פוצח בנאום על איך שכל הקרדסים איבדו את הרצון להילחם, ואיך פעם היו זמנים יפים באימפריה הקרדסית כשכולם פחדו מהם, ואיך נפלנו כל כך נמוך וכו’ וכו’. זה מזכיר בצורה חשודה מאוד דמות מרכזית מבבילון 5 שנקודת המוצא שלה הייתה דומה, וההמשך שלה… ובכן, דוקאט מחליט להפוך ללוחם גרילה עצמאי עם הספינה הקלינגונית שהוא תפס, אז זה לא בדיוק אותו ההמשך, אבל הסוף בוודאי יהיה רע במידה דומה, אם כי עוד לא ברור עבור מי.וכמובן שדוקאט פותח בנאום נלהב אחרון בנסיון לשכנע את קירה להצטרף אליו. נראה לך? היינו בסיטואציה הזו בדיוק ב-Defiant. אם המאקי לא הצליחו לשכנע את קירה להצטרף, אתה תצליח? אבל לפחות הוא מנסה.הדבר היחיד שנותר פתוח הוא הבת של דוקאט, שקירה רואה די בקלות שלא בנויה (כרגע) לחיי הגרילה שאבא’לה מייעד לה. אז היא מצליחה לשכנע את דוקאט לוותר עליה ושתבוא לגור על DS9 לבינתיים. כמו ב-Indiscretion כך גם כאן - דוקאט הוא אולי רשע מרושע, אבל בכל הנוגע לבת שלו יש לו נקודה רכה שגורמת לו להתנהג לרגע כאילו שהוא בעצם נחמד. אולי זה גם יהיה מה שיציל אותו בסופו של דבר. אם משהו יציל אותו. אחרי הפרק הזה, אני מאוד בספק אם משהו יציל אותו. וזה דבר טוב, כן?אז דוקאט יצא מהבוץ שבו הוא היה, ונכנס אל מה שנראה כמו בוץ גרוע לא פחות, אבל כולנו מנחשים שגם ממנו הוא יצא בסופו של דבר. וכשהוא יצא, כנראה שכל יתר היקום ייכנס לבוץ במקומו. נחיה ונראה. בינתיים פרקי דוקאט ממשיכים להיות מהפרקים הטובים בסדרה.",
        "url": "/ds9//S04/E14/Return_to_Grace"
      }
      ,
    
      "s04-e15-sons-of-mogh": {
        "title": "עונה 4 פרק 15 - Sons of Mogh",
        "content": "אחת מההבטחות שהסדרה לא עמדה בה יותר מדי עד כה הייתה ההבטחה לגישת ה”למעשים יש השלכות” שבה הם יתבדלו מ-TNG שבגלל שהיא סדרת ספינת חלל אנשיה פשוט מדלגים להם מאסון אחד למשנהו ואף פעם לא משלמים על כך (לא, כי למה שקרה ב-Q Who לא הייתה שום השפעה על אנשי האנטרפרייז בהמשך). האם זה קרה? עד כה קשה להרגיש את זה. הדומיניון עוד לא נגע בתחנה (כן, אני בטוח שזה בא) ולמרות שאודו הפך עם הזמן למוקצה בקרב משני הצורה קשה לראות השפעה אפילו אצלו. הדמות העיקרית שהמעשים שלה הובילו להשלכות מהותיות עבורה, כפי שראינו בפרק הקודם, הייתה דוקאט. עבור יתר הדמויות? ובכן, ההשלכה של נתינת מכונת תספורת לסיסקו היא הדבר שהכי מורגש כרגע.ואז מגיע וורף.וורף פתח את הקדנציה שלו בסדרה עם מהומה שלמה שבה הוא הפך למוקצה בקרב הקלינגונים בערך כמו שאודו מוקצה בקרב משני הצורה. מכיוון שהוא בחר בצד של הפדרציה בכל מקרה, והקלינגונים הפכו לפסיכים שלא כיף להיות אצלם בכל מקרה, נראה היה שלא תהיה השלכה של ממש לשינוי הזה; אבל הפרק הזה מביא לוורף את המכה בצורה הכואבת ביותר שאפשר, ונמנע מלרכך אותה בדרכים מלאכותיות. בזכות זה מדובר על פרק טוב למדי (גם אם הוא היה טיפה משעמם פה ושם) וכזה שממחיש יפה איך ההבאה של וורף תורמת לסדרה.אנחנו מתחילים בצורה קלילה דווקא, עם עוד סצינת וורף ודקס הולכים מכות בהולודק - ושוב, וורף מכסח לה את הצורה. ואז מגיע הדיון שלאחר הקרב שהופך כמעט מייד לקרב פלירטוטים ואלוהים אדירים איזה זוג חמוד מי הגאון שחשב לשדך אותם. נראה שיש לנו את סיפור האהבה הראשון ב-DS9 שלא יהיה מביך או משעמם למוות, ממש כיף לראות אותם.כמובן, זה נקטע באמצע כשאודו קורא לוורף לרוץ לטפל באיזה קלינגון שיכור משוגע שדורש לראות אותו - קלינגון שמתגלה בתור קורן, אחיו האבוד של וורף שממנו הוא לא שמע כבר חודשים, והוא בא בשביל טקס קלינגוני שקר כלשהו שהוא הדרך של קלינגון שרוצה להתאבד בלי לאבד את הכבוד לסנג’ר מישהו אחר לעשות את העבודה בשבילו.קורן צץ ב-TNG לכמה פרקים ואף פעם לא היה דמות חשובה במיוחד, אבל הוא היה סוג של עוגן של וורף לעולם הקלינגוני - אח אבוד שנתגלה לו פתאום באמצע הסדרה, ומי שייצג את הבית שלהם אחרי שהושב לו כבודו האבוד ועוד כל מני עניינים לא רלוונטיים שלא ניכנס אליהם כאן כי מי זוכר. השורה התחתונה היא שכל זה הפך עכשיו לאבק אחרי התרגיל שוורף ביצע ב-The Way of the Warrior, ולאח לא נשאר שום דבר, אפילו לא את המעמד הבינוני שהיה לו לפני שהוא פגש את וורף. אז הוא החליט שהגיע הזמן להחזיר ציוד, ומן הסתם מתבקש שוורף יהיה זה שיבצע את המעשה.עכשיו אמור להגיע ויכוח ארוך בין וורף וקורן שבו וורף מייצג את הצד של הפדרציה שמתנגד חד משמעית להתאבדות שכזו ו… רגע, לא. זה לא קורה. וורף מסכים לבקשה ומבצע את הטקס ורק בגלל שדקס מבינה ברגע האחרון מה קורה והיא ואודו מתפרצים לתוך הטקס קורן (שכבר נפצע) לא מת. הנה עוד המחשה לאופן שבו הסדרה נעזרת בוורף כדי לקחת דמות שהיא אולטרה-חיובית רחוק הרבה יותר ממה שנוח לנו, כצופים. עשו את זה קודם היטב ב-The Sword of Kahless ועושים את זה גם עכשיו. כמובן, זה מעשה די קיצוני - אפשר היה להעלות על הדעת שיעיפו את וורף מסטארפליט בגללו. כמובן שסיסקו מוותר לוורף, אבל רק אחרי שטיפה שבה הוא מבהיר ש”There is a limit to how far I’ll go to accommodate cultural diversity among my officers and you’ve just reached it!”.ועכשיו וורף בבעיה - מה עושים עם קורן? הוא לא מהסס לומר לדקס שפשוט אין לו מושג מה עכשיו. היא מציעה לתת לו ג’וב באבטחה אצל אודו. אודו מוכן לשתף פעולה אבל מזהיר את וורף שעכשיו הוא חייב לו בגדול ושהוא אחד שגובה את החובות שלו. וואו, אודו, איזה פוץ על. כבר הספקת לשכוח איך ב-Crossfire וורף הציל לך את התחת?מכל מקום, למרות שבהתחלה נראה שקורן משתלב יפה בכוח האבטחה, בפועל זה עוד תעלול שלו שמתפוצץ לוורף בפרצוף. בפעם הראשונה שקורן מוצא את עצמו מול מישהו שעלול לתקוף אותו בנשק הוא פשוט נותן לו לעשות את זה כדי למות “בכבוד” בקרב, אבל מבריחים למיניהם הם לא באמת לוחמים מהוללים וקורן שוב יוצא מהעניין בשריטות, ועכשיו אודו מעוצבן על וורף. יופי.אז עכשיו צריך למצוא איזה משהו הירואי בשביל קורן לעשות, והפרק הכין את זה בהדרגה כל הזמן עד כה - במהלך הפרק מתגלה שהקלינגונים עסוקים ביצירה של שדה מוקשים ליד הגבול (אני אפילו לא מתחיל לשאול איך מוקשים עובדים בחלל תלת-ממדי אדיר שכזה; בואו נניח שזה יכול לעבוד וזהו). ב-DS9 עולים על זה כי הטמנת המוקשים נעשית בחובבנות וכל הזמן יש פיצוצים ונפגעים בקרב הקלינגונים, וזה נותן להם הזדמנות לשגר את וורף וקורן למשימת איסוף מידע על חללית קלינגונית. המשימה עולה יפה ובזכותה DS9 מפוצצים לקלינגונים את כל שדה המוקשים, אבל יש בה רגע אחד חשוב עבור וורף: כשקלינגון אחד חושד בהם ומתחקר אותם וורף מזמבר לו את השכל עד שלדעתו הקלינגון השתכנע, ואז הוא מסובב אליו את הגב. ההוא שולף סכין, אבל קורן מהיר וחשדן מספיק ויורה בו. אחר כך וורף מתלונן בפני דקס עד כמה הוא שכח מה זה להיות קלינגון - כי קלינגון אמיתי היה מזהה שההוא רוצה להרוג אותו. זה, מבחינת וורף, הניתוק האולטימטיבי מהקלינגונים. אבל הוא גם מבין שקורן לא מסוגל לניתוק כזה. אז מה עושים?הפתרון שדקס מציעה בסופו של דבר הוא לא קונבנציונלי במיוחד - כמו יתר הפרק. סיטואציה נואשת קוראת לפתרון נואש. בלי לשאול אותו וורף מרדים את קורן (ששוב משתעשע במחשבה על לירות בעצמו וזהו) ובעזרת באשיר מוחקים לו את כל הזכרונות האישיים ומפקידים אותו בידי קלינגון ממעמד סביר שיעמיד פנים שהוא בן משפחה שלו. אני יכול להבין איך וורף מסכים לפתרון כזה; מי שהמעורבות שלו באמת הזויה פה הוא באשיר, שדרך פעולה כזו אמורה לנגוד כל דבר באופי שלו בערך. אבל מילא.קורן, אם כן, זוכה למשפחה חדשה וחיים חדשים. ומה עם וורף? כשקורן שואל אותו מיהו והאם הוא בן משפחה שלו, וורף עונה “אין לי משפחה”. כמה עצוב. עצוב בשביל אלכסנדר, הבן של וורף, שאפילו לא מוזכר כאן, כן?",
        "url": "/ds9//S04/E15/Sons_of_Mogh"
      }
      ,
    
      "s04-e16-bar-association": {
        "title": "עונה 4 פרק 16 - Bar Association",
        "content": "עוד פרק פרנגים מוצלח, וספציפית פרק רום מוצלח. ומה שטוב פה במיוחד הוא שהפרק הולך בצורה די בוטחת על הקו הדק שבין פרק הומוריסטי (וככזה, זה פרק מבדר למדי) ובין דרמה רצינית לגמרי, שנותנת לנו עוד מבט על כמה דפוקה החברה הפרנגית וכמה זה בעצם לא כל כך שונה ממה שקורה אצלנו.אנחנו בכלל מתחילים עם וורף ודקס שחוזרים מאיזו משימה על הדיפיינט. נראה שוורף השתלט על הספינה לגמרי: בעוד פלירטוט מבין אינסוף דקס אומרת לו שהוא מאוהב - בדיפיינט, כמובן. אלוהים אדירים תשיגו לעצמכם כבר חדר. מייד אחר כך אנחנו קופצים לעוד סשן של “באשיר ואו’ברייאן מחופשים בדרך להולודק” שכבר הופך למסורת - הפעם לבוש אירי של ימי הביניים או משהו הזוי דומה. ורק אחרי ההפוגות הקומיות הללו מגיעים הפרנגים. הבנתם? בני האדם הפכו להיות ההפוגה הקומית בפרקי פרנגים.כי המצב אצל רום וקווארק לא משהו. הפאב סובל מאיזה סוג של צום רמדאן באג’ורי, ורום סובל מאיזו דלקת באוזן שקווארק מתעקש להתעלם ממנה גם בזמן שליטה (ליטה - נערת דאבו, חברה של באשיר, שימשה בתור אחד המארחים של גלגול-דקס ב-Facets) אומרת לו לעזור, וזה נגמר בכך שרום קורס (אחרי שקורה הדבר המוזר שבתמונה). ליטה שואלת את קווארק אם הוא לא הולך לעשות משהו וקווארק עונה שלהלין את השכר שלו. ידענו שקווארק נוגש עבדים, אבל לכבוד הפרק הזה מקצינים את העניין ולכן כבר עכשיו ברור לאן זה ילך.באשיר מטפל ברום צ’יק צ’ק אבל מזהיר אותו שאם הוא לא היה מטפל בדלקת הזו בקרוב הוא כבר היה במכירה הפומבית של החיים הבאים שלו ותוהה למה לקחו לו שבועיים (והתעלפות) כדי לבוא. רום מתחיל לצטט את חוזה העבודה הדרקוני אצל קווארק. כשבאשיר אומר שנשמע שהוא צריך חוזה טוב יותר, רום אומר שכל חוזי העבודה הפרנגיים הם זהים. ואז באשיר מציע לרום, חצי בבדיחה, להקים איגוד. רום דווקא עונה היטב - הפרנגים לא רוצים להפסיק את הניצול, רק להפוך להיות המנצלים.כבר בשלב הזה נשאלת השאלה - איך באמת קרה שאין אצל הפרנגים התאגדויות כלשהן? ברור שיש פה טאבו חברתי, בדומה לטאבו שקיים על נשים שמרוויחות כסף. ברור גם שהטאבו הזה נאכף בשתי רמות - התודעתית, והכוחנית. ברמה התודעתית יש לנו את “לא רוצים להפסיק לנצל, רוצים להפוך למנצלים” וסתם תחושות “זה פשוט אסור להתאגד”, וברמה הכוחנית - ובכן, ראינו ב-Family Business שיש סוג של משטרה פרנגית, ה-FCA, עם נציג בשם בראנט שהוא כל מה שהיינו מצפים לו מפרנגי בתפקיד כמו זה. אפשר כבר בשלב הזה לנחש ולקוות שנראה אותם שוב כאן, כשיגיע הזמן לדיכוי כוחני.עדיין, הניחוש הסביר הוא שהפרנגים כן מתאחדים ומאתגדים, רק באופן מחתרתי, ושעסקאות שמבוססות על ההתאגדויות הללו נחתמות בשקט. אם הפרק חכם, זה הכיוון שאליו הוא ילך (כמו ב-Prophet Motive, כך גם כאן לא סביר לצפות שנראה שינוי בחברה הפרנגית כתוצאה ממה שהולך פה).אבל לפני שרום מתחיל לארגן את מרד העבדים שלו, תראו את פיסת הדיאלוג הזו בינו ובין ליטה! לתייג מייד תחת “לא מאמין שהם עשו את זה!” יותר פורץ דרך מהנשיקה של Rejoined!Rom: It’s not Quark’s fault that I got sick. I forgot to get my bimonthly ear scan. And besides, I’ve probably been getting too much oo-mox.Leeta: Really? Who’s the lucky female?Rom: No female. Just me.Leeta: I’m sorry.Rom: Sorry enough to do something about it?ליטה מן הסתם מתחמקת אבל זה לא העניין - נראה לי שזה האזכור הראשון של אוננות בסטאר טראק לדורותיו, ואולי בכלל במד”ב טלוויזיוני לדורותיו? צריך לבדוק את זה. זה חשוב! מאוד! אז מה אם במקום לדבר על אוננות זה על הדבר הקריפי הזה שפרנגים עושים עם האוזניים!הקש ששובר את גב הגמל הרומי הוא שקווארק מחליט להכריז, עקב חודש הרמדאן, על קיצוץ שכר כולל, ודי ברור לכולם שהרמדאן הוא סתם תירוץ. רום מנסה להוריד את קווארק מהעסק ללא הצלחה, ואחרי שהוא שולף את קלף ה-Brother קווארק מזהיר אותו שבפאב אין אחים, הוא המעסיק ורום העובד שלו, ובכלל הוא מצטער שהוא לא נולד בן יחיד. אאוץ’.בינתיים וורף ודקס ממשיכים לספק הפוגה קומית כשהם חוזרים מאימון, דקס ממשיכה לפלרטט ואילו וורף מתחיל להרביץ לתקרה ומגלה גנב שהסתנן לו לחדר. ברגע שלאחר מכן הגנב מועף על השולחן של אודו ויש לנו את הפיצוץ השבועי שלהם, כשוורף דורש הסבר איך גנבים נכנסים לו לחדר מלכתחילה. הסדרה בעצם שמה סוף סוף על השולחן את מה שהתלוננתי עליו שוב ושוב כבר מעונה 1 - כמה שהאבטחה של DS9 נראית עלובה. הזכירו את זה קודם, אבל עכשיו אשכרה משווים ל-TNG בעזרת וורף, שעונה ל”דברים כאלו קורים” של אודו ב”הם לא קרו על האנטרפרייז”. ואז אודו שולף טאבלט ומתחיל להזכיר פרקי TNG שבהם זה כן קרה. אוי, אני מאוד אוהב את ההפוגות הקומיות בפרק הזה.ובכן, רום מצליח להקים את האיגוד שלו בקרב אנשי הפאב (שכוללים פרנגים ועוד בחורות). כמובן, קודם כל הם מפחדים פחד מוות רק מעצם אזכור המילה, אבל רום - ובכן, מצליח לשכנע בתור מישהו עם כריזמה, ברמה אלמנטרית כלשהי. זו כמובן הפעם הראשונה בסדרה שנותנים לו להגיע לסיטואציה כזו, אז מייד עולה התהיה מה יהיה בסוף הפרק - האם תהיה לנו חזרה לסטטוס-קוו? כי עושה הרושם שרום של סוף הפרק יהיה חייב להיות שונה מזה של תחילתו (בהמשך טבעי לתהליך שעובר עליו עוד מאז Heart of Stone).רום הנלהב חוזר אל באשיר כדי להשוויץ, ובאשיר קצת מבוהל ומנסה להסביר לרום שהוא רק דיבר באופן תיאורטי. למרבה המזל או’ברייאן נמצא בסביבה באותו רגע ונותן לו נאום מוטיבציה נלהב עם סיפור היסטורי על קרוב משפחתו שעמד בראש שביתת כורי הפחם של 1902. הידעתם שלשון או’ברייאן הייתה הלוויה הגדולה ביותר EVER אחרי שמשו אותו מהנהר שבוע לפני סיום השביתה?לא קיבלנו מספיק או’ברייאן? אז יש לנו מייד אחר כך סצינה שלו עם וורף. וורף כרגיל מתלונן על המערכות שלא מתפקדות ואו’ברייאן מסביר לו שזה הקטע הקטן הזה של לערבב טכנולוגיות קרדסיות, באג’וריות ושל הפדרציה. ממשקים זה רוע. וורף לא מבין איך או’ברייאן לא משתגע, מה שמוביל לאחת משורות המחץ הטובות עד כה בסדרה:Worf: How do you tolerate working in this environment?O’Brien: Well, it’s a lot easier than working on the Enterprise.Worf: Easier? The Enterprise never had these kind of problems.O’Brien: Tell me about it. Have you any idea how bored I used to get sitting in the transporter room waiting for something to break down?לגמרי הקומיקס של Chief O’Brien at Work הרבה לפני שהוא היה קיים.לעזאזל, אנחנו צריכים עוד פרקי או’ברייאן. אבל הוא כיפי גם בתור דמות משנה - בפרק הזה כל דמויות המשנה היו כיפיות.חזרה אל רום - האם האיגוד עושה רושם על קווארק? כמובן שלא. הוא צוחק להם בפרצוף. אז אין לאיגוד ברירה אלא להתחיל לעשות צרות. קווארק מנסה להסתדר עם מלצרים הולוגרפיים דפקטיביים, ובינתיים אנשי האיגוד עומדים בחוץ ומשחדים לקוחות לא להיכנס. באופן די מוזר, לאנשי התחנה מספיק אכפת מזה כדי שתהיה להם דעה - אודו למשל תומך בקווארק דווקא אבל לא מתכנן לנקוף אצבע כדי לעזור לו (וסיסקו ממילא לא מרשה לו). באשיר ואו’ברייאן מציצים לראות מי כן נכנסים אל קווארק ואו’ברייאן מזדעק כשהוא רואה את וורף נכנס, וברגע הבא הוא, וורף ובאשיר בכלא אחרי שהלכו מכות. זה כבר גובל בהזוי, אבל כנראה מלמד אותנו עוד קצת על כמה שוורף כבר הגיע לקצה גבול העצבים שלו.בשלב הזה נמאס לסיסקו לגמרי והוא עושה את מה שהוא תמיד עושה - סוחט את קווארק. אתם מבינים, DS9 הייתה מאוד סלחנית לכל מני עניינים כמו החשמל שצורך ההולודק של קווארק ועוד שאר דברים כאלו. אבל הם עשויים להתחרט ולהתחיל לדרוש את הכסף על זה. רטרואקטיבית. בקיצור, לקווארק אין ברירה והוא חייב להגיע להסכם עם השובתים. בקושי עבר חצי פרק וכבר נראה שרום ניצח…? ברור שזה לא ייגמר כל כך פשוט.ובכן, קווארק עדיין לא מוכן להיכנע לגמרי. הוא נוקט בשיטות פרנגיות למהדרין - מנסה לשחד את רום. ולא מצליח, כי רום מתחיל לצטט לו מהמניפסט הקומוניסטי. המצב חמור. בשלב הזה כבר ברור שקווארק הפסיד, ולכן הגיע הזמן להכניס למשחק את השחקן הנוסף, הרציני יותר: כשקווארק מגיע לפאב הוא מגלה שם את בראנט, סוכן ה-FCA מ-Family Business. בראנט היה מבדר כבר אז; הוא אבטיפוס של פרנגי “אמיתי”, כזה שבאמת שולט בעניינים ויודע מה הוא עושה ורוצה כסף והרבה ומציית לעקרונות הפרנגיים הבסיסיים. אם הוא בא לטפל בסיטואציה, זה אומר שזה לא יגמר טוב. והוא בא מלווה עם כל מני טרולים עושי דברו, אז בכלל.בשלב הראשון בראנט פשוט הולך אל השובתים ונותן להם נאום צעקות-עם-טרולים-ברקע. זה מאוד מרשים, אבל אחרי שהוא מסתלק רום נותן להם נאום צעקות-בלי-טרולים-ברקע שהוא מרשים לא פחות והמוראל לא נשבר. אז עכשיו הגיע הזמן לאלימות. קווארק רץ להזהיר את רום שהוא בצרות, אבל רום בשלו, עקשן כמו פיל. אז קווארק הולך לבקש מבראנט עוד עזרה. בראנט מסביר שאין לו שום כוונה לפוצץ במכות את רום כי הדבר האחרון שהם צריכים הוא קדוש מעונה. לכן צריך לפוצץ במכות מישהו שקרוב אל רום. קווארק מציע את ליטה, אבל בראנט לא מתלהב. יש לו בראש מטרה יותר טובה. קווארק המסכן עוד מגמגם שהוא בצד של בראנט, ובראנט מאוד נהנה לצטט את אלניס מוריסט בתגובה (חייבים להודות שזה יותר קולע מאשר אינסוף כפיות כשצריך סכין). עם ההבעה המרושעת של בראנט ושני הטרולים ברקע, הוא אפילו נראה מפחיד. לשניה אחת אנחנו מקבלים את תחושת ה”איך הפרנגים היו יכולים להיות אויבים מפחידים של הפדרציה אלמלא TNG לא פישלו כל כך בגדול איתם”.כמה פעמים בסדרה הזו קווארק כבר הגיע לסף מוות? מי סופר? אבל כמובן שהוא שורד. והמכות מספיקות כדי לשבור אותו סופית - הוא מסכים להתפשר עם רום ולהיענות לתנאים שלו, אבל כמובן שהם יצטרכו לעשות את זה בצורה כזו שייראה כאילו קווארק ניצח, והתשלומים יהיו בשחור ומוחבאים מה-FCA, והאיגוד של רום יפורק. לזה רום מסכים, וזה הפתרון ההגיוני כאן - רום לא באמת יכול לשנות את החברה הפרנגית ביום אחד, והפרנגים באמת שלא יתנו לתועבה כזו לעבור. זה פתרון סביר בהחלט לפרק.ואנחנו מסיימים עם שתי דמויות שעוברות שינויים. וורף נמלט מהתחנה ועובר לגור על הדיפיינט - האם זה באמת יהיה שיפור בשבילו? הבה ונקווה. ומה עם רום? הוא מגיע לפאב בבגדים חדשים, דורש משקה וטוען שהוא לקוח, לא עובד. הוא נטש את הפאב והצטרף לצוות התחנה בתור טכנאי - שזה, תכל’ס, התפקיד הסביר עבורו, בדיוק כמו שנוג מתאים לאקדמיה. מנקודת מבטו של רום, הוא מרוויח בגדול - הוא הבין עד כמה ההשפעה של קווארק עליו רעה וכמה הוא עוצר אותו, והדרך היחידה לשיקום סביר של מערכת היחסים שלהם היא שהוא יהיה בלתי תלוי בו. ומנקודת מבטו של קווארק? הוא מעוצבן, הו, כמה שהוא מעוצבן. טוב מאוד.",
        "url": "/ds9//S04/E16/Bar_Association"
      }
      ,
    
      "s04-e17-accession": {
        "title": "עונה 4 פרק 17 - Accession",
        "content": "זה היה פרק לא רע עם רעיון בסיסי מעניין, אבל הוא סבל מבעיה מהותית אחת - מה שנראה בהתחלה כמו פרק על פוליטיקה/דת באג’ורית שיהיה לשם שינוי אפילו מוצלח כפרק כזה (עד כה לטעמי פרקי הפוליטיקה/דת באג’ורית היו חלשים מאוד, למעט In the Hands of the Prophets) התגלה בסופו של דבר בתור פרק סיסקו, ולא סתם פרק סיסקו אלא פרק סיסקו-מתנשא-על-הדת-והפוליטיקה-הבאג’ורית עם תסריט שמאוד עוזר לו על ידי יצירת דילמה פנים באג’ורית קיצונית באופן מגוחך שבה ברור לנו מה הצד הנכון.בקיצור, עוד כישלון מפואר בתור פרק באג’ורי. ובתור פרק סיסקו? פרק לא רע. אבל מתחיל להימאס לי מאיך שסיסקו צודק כל הזמן. זה אולי היה נסבל על פיקארד כי פטריק סטיוארט וכי TNG היא אוטופית שכזו, אבל ב-DS9 הייתי מקווה למשהו קצת שונה.אנחנו מתחילים בכלל עם או’ברייאן ובאשיר ולרגע נראה שהתקווה שלי לפרק או’ברייאן תתממש - קייקו חוזרת סוף סוף ואו’ברייאן צריך לנקות את הבלאגן הטוטאלי של דירת הרווקים שלו אבל ניצל את הזמן לעוד שעשועי מלחמת עולם שניה עם באשיר בהולודק. תודה לאל שקייקו חוזרת, כבר התחילו להימאס עלי קטעי ה”או’ברייאן ובאשיר יוצאים להולודק” (השילוב של או’ברייאן-באשיר הניב פרק מוצלח למדי ב-Hippocratic Oath אבל מאז עברה חצי עונה ושום דבר מעניין אחר לא קרה איתם, אפילו לא שירת ג’רוזלם נוספת). וכאילו שזה לא מספיק, כשקייקו חוזרת או’ברייאן מגלה שהיא בהריון. שבתיאוריה היה אמור להיות מתוכנן, אבל… אה… לא חשבתי שזה יקרה כל כך מהר. בקיצור, הבנתם. סיפור המשנה של או’ברייאן בפרק כרוך בעיקר בכמה שקשה לו להתרגל לחזרה לחיים הקודמים שלו ונגמר בכך שקייקו עושה מניפולציות כדי לגרום לו ולבאשיר לבלות קצת זמן ביחד. קייקו היא אישה מושלמת מדי.הסיפור הזה מניב רגע קומי מוצלח אחד - כשוורף שומע על התינוק שבדרך הוא מחוויר וממהר לקבוע חופשה לעוד שבעה חודשים (התאריך המשוער) - זו קריצה ל-Disaster של TNG שמוסברת בתוך הפרק עצמו. אלו היתרונות של הכללת וורף ב-DS9: א’) הפרקים שלו מוצלחים ב’) מערכת היחסים שלו עם דקס מצויינת ג’) הוא נותן הזדמנות לשלל אזכורים של TNG וד’) גם כשהוא מופיע לשתי שניות בפרק הוא מסוגל להיות הדבר הכי מצחיק בו. אני מרוצה מוורף ב-DS9.הלאה לעלילה האמיתית. אולי קצת שכחנו מזה, אבל סיסקו הוא סוג של משיח עבור הבאג’ורים (טוב, לא שכחנו מזה, קירה הזכירה לנו יפה מאוד ב-Starship Down את זה ועד כמה היא מאמינה שהוא אשכרה המשיח). מה זה אומר בפועל? בעיקר שאם הוא רוצה להיות נחמד הוא צריך לשנן כל מני ברכות בבאג’ורית עבור זוגות שרוצים להתחתן ועניינים שכאלו. אנחנו מקבלים לזה תזכורת זריזה בתחילת הפרק, ומייד מגיע אלינו “המבקר השבועי מחור התולעת”, ומייד רואים שמשהו מאוד מוזר קורה פה. הספינה היא ספינת אור באג’ורית, מהסוג שסיסקו בנה ב-Explorers, וקירה טוענת שהחיישנים בצד השני של חור התולעת בכלל לא קלטו אותה נכנסת. אז מאיפה היא הגיעה? אפשר לנחש שמהעבר, אבל כמה רחוק? ומי נמצא עליה? ובכן, נמצא באג’ורי במצב לא רע יחסית למה שהוא כנראה עבר, ועם שגעון גדלות קטן שגורם לו לענות לשאלה “מי אתה” ב-“אני ה-Emissary”.הסיפור עצמו הוא די פשוט - הבאג’ורי חזר לבאג’ור, נקלע לסערה (כן, יש סערות בחלל), נפצע קשה, חור התולעת פתאום נפתח ולקח אותו אל החייזרים שחיים שם, והם ריפאו אותו והחזירו אותו. התיאור שלו את המפגש איתם נשמע אמין (הוא מתאר שהם דיברו איתו דרך חזיונות של אנשים שהוא מכיר, שזה השטיק הסטנדרטי בסיפורים כאלו ובפרט זה ש-DS9 השתמשה בו). יש כמובן את שאלת התאריך - ובירור מהר מעלה שמבחינתו עברו רק כמה ימים אבל הוא עבר 200 שנים בדרך. אז למה החייזרים החזירו אותו לתקופה הנוכחית דווקא? לא ברור.חיש מהר מתברר שהשם שלו הוא אקורם משהו, וזה חשוב כי קירה מזהה אותו בתור סוג של המשורר הלאומי של באג’ור או מעמד נישא דומה. הוא עצמו כמובן קצת בהלם לגלות שלומדים עליו בבית ספר, וקצת בהלם להבין שכל המשפחה שלו מתה, וקצת בהלם לשמוע שבאג’ור הייתה תחת כיבוש קרדסי איזה 50 שנה ככה, אבל ההלם האמיתי שלו הוא לגלות שקירה היא מייג’ור. כי אתם מבינים, לא שמענו את כל האמת המלוכלכת על העבר של באג’ור עד כה. ובעבר הזה הייתה בבאג’ור שיטת קאסטות מאוד נוקשה, ו”קירה” הייתה משפחה של אמנים, לא מפקדים. שיטת הקאסטות הלכה לעולמה כחלק מהמאבק לשחרור באג’ור ונראה שאף אחד לא שש יותר מדי להחזיר אותה, אבל אקורם די בהלם.סיסקו מבסוט עד הגג. תודה לאל, מישהו בא לקחת ממנו את תואר המשיח המעצבן הזה. הוא משכנע את עצמו שאקורם יותר מתאים לנבואות המקושקשות של הבאג’ורים, מברר את ההליך הפרוצדורלי של הפסקת מעמד המשיח ומספר לדקס שאם הוא יגיד שהוא פורש מיוזמתו אז הבאג’ורים יקבלו את החלפת המשיח הזו בלי בעיה. פחחחח, אתם מצפים שנאמין לזה? כלומר, בסדרה זה מה שקורה, אבל זה כאילו לא שמענו על דת מעולם. היי, אתם יודעים מי לא שמע על דת מעולם? אודו. ממש לפני הנאום הראשון של אקורם, הוא מנסה לתחקר את קירה לפשר הדבר המוזר הזה שעד אתמול היא האמינה שסיסקו הוא המשיח ופתאום היא מאמינה שאקורם הוא המשיח. הדיון ביניהם הוא תמצית נהדרת של כל דיון על דת שחילוני ודתי ניהלו אי פעם באינטרנט ואולי בכלל:Odo: Two days ago, you believed Captain Sisko was the Emissary.Kira: Well, he made it clear, he wants to step aside.Odo: Does that mean he never really was the Emissary?Kira: No.Odo: But they can’t both be.Kira: I don’t know. What do you want from me, Odo?Odo: Forgive me, Major. I don’t mean to be difficult, but your faith seems to have led you to something of a contradiction.Kira: I don’t see it as a contradiction.Odo: I don’t understand.Kira: That’s the thing about faith– if you don’t have it, you can’t understand it and if you do, no explanation is necessary.הדיאלוג הזה הוא תענוג, כי למרות שכל מה שקורה בו הוא האמא של הקלישאות, השחקנים מבצעים אותו מעולה, ולשם שינוי בשני הצדדים יש דמויות סימפטיות (קירה ממשיכה להיות נכס כביר לסדרה בזכות העמדות והדעות הלא-ממש-פדרציה שלה). למרבה הצער, זה גם השיא של הפרק, כי רגע אחר כך אקורם מתחיל לדבר ומתווה את הכיוון הלא ממש מוצלח שהפרק ילך אליו מכאן ואילך - הדבר הראשון הוא רוצה לעשות מתוקף תפקידו כמשיח הוא להחזיר את שיטת הקאסטות הבאג’ורית. ומכיוון שהוא המשיח, אף אחד לא הולך לסרב לו.פרצופים: באג’ורים - חלק מתמוגגים, חלק תוהים לעצמם. קירה: מחיאות כפיים מאולצות, הלם יותר גדול מאשר בהודעה שמדיחים אותה בסוף של The Homecoming. אודו: בוהה בקירה. סיסקו: מעוצבן לאללה.מרגע זה ואילך כל מה שקשור לפוליטיקה פנים באג’ורית בפרק אינו מעניין ואינו יכול להיות מעניין. ברור מייד ששיטת הקאסטות איומה, ואנחנו מקבלים המחשות קצת מיותרות לכך בהמשך הפרק, בהתחלה עם קירה המסכנה שמנסה לפסל דברים ונכשלת כשלון חרוץ, ואחר כך עם איזה איש דת באג’ורי שמשתגע והורג מישהו שלא מציית לחוקי הקאסטה שלו. ואם זה לא ברור שהיא איומה, סיסקו מנסה להסביר לאקורם שהחזרת שיטת הקאסטות תוביל באופן בלתי נמנע לכך שהפדרציה תסרב לבקשת ההצטרפות של באג’ור, ושהוא עצמו (כ”ידיד” של באג’ור) חושב שזו תהיה טעות נוראה. לאקורם לא ממש אכפת, ואם להאמין לו, גם לקאי ווין לא ממש אכפת. ומה עם החבר של קירה שהוא ראש הממשלה? אה, הוא אמור להיות בכלל חקלאי על פי שיטת הקאסטות.אגב, לא אומרים על זה כלום בפרק, אבל מה קורה עם אקורם עצמו מבחינת קאסטות? הוא אמור להיות בקאסטת המשוררים/אמנים או מה שזה לא יהיה. איך זה מסתדר עם להיות המשיח ולהחליט על שינויים פוליטיים? נו טוב, אני מניח שכל איש דת טוב תמיד מוצא את היוצא מן הכלל בעצמו.אם כן, הפרק הוא לא על הפוליטיקה הבאג’ורית ולא מציג שום קונפליקט מעניין באספקט הזה. אז על מה הוא כן? על סיסקו, מן הסתם. עם תפקיד משני לקירה והקושי שלה להסתגל למציאות החדשה שמתקרבת וחוסר היכולת המוחלט שלה להטיל ספק במשיח החדש ולא משנה מה. קירה יוצאת די טראגית פה, אבל אנחנו יודעים שבסוף הכל יסתדר, אז לא ממש. השאלה היא רק איך הכל יסתדר. יש את האפשרות שהכל זו איזו הונאה, וקיוויתי שזה לא יהיה כך וזה אכן לא כך. אבל מה כן עושים?ובכן, יש פתרון פשוט מאוד, סוג של דאוס אקס מאכינה אפילו, אבל כדי שנגיע אליו סיסקו צריך לקבל על עצמו אחת ולתמיד את תפקיד המשיח. להבין עד כמה זה קריטי שהוא יהיה המשיח ולא איזה באג’ורי מטורלל. זה מעצבן, כי זה מוציא את סיסקו צודק-תמיד שכזה, אבל מה לעשות. בתור דירבון סיסקו מקבל חזיון של קאי אופקה שהגיע כנראה ישירות מהנביאים (באשיר מספק ממבו-ג’מבו מדעי שמסביר למה זה לא מופרך) והפדרציה עושה לסיסקו צרות (כי מבחינתם אם באג’ור לא מצטרפים לפדרציה כל השליחות של סיסקו ב-DS9 הייתה כשלון) וקירה מבקשת לנטוש - בקיצור, סיסקו מבין שאם הוא לא יהיה המשיח הכל יקרוס סביבו. אז הוא נוקט בשיטת הדאוס-אקס-מאכינה ומבקש מאקורם להתלוות אליו לחור התולעת לביקור נימוסין אצל הנביאים. אקורם הוא לא איש רע, בבסיסו, סתם טועה, ולכן הוא אפילו לא עושה צרות.הבעיה היא שהביקור הזה לא מעניין. מה שהנביאים אומרים בו, תכל’ס, הוא: “סיסקו הוא הנבחר” (בלשונם: “הוא הסיסקו”). את אקורם הם שלחו כדי “לסייע” לו (באיזה מובן? למה שיחשבו ככה? למה בעונה 4 של הסדרה ולא בעונה 1? לא אומרים). כל הקטע הזה שאקורם הגיע לפני סיסקו הוא חסר משמעות בשבילם (“הו לא הם לינארים!” כפי שהנביאים אוהבים לומר) ובקיצור אין על סיסקו. סיסקו המלך. בסוף הם מחליטים לשלוח את אקורם חזרה לזמנו שלו, מבלי שיזכור שום דבר ממה שקרה - פתרון סביר עבורו.וזה פשוט גרוע. כדי להבין עד כמה זה גרוע, בואו ניזכר ב-Prophet Motive. בפרק ההוא, קווארק הולך לדבר עם הנביאים כדי לתקן משהו שהם קלקלו לו. וקווארק הולך לשם מעמדת נחיתות, בתור מישהו שהוא לא המשיח הנבחר שלהם. והם כועסים עליו. והם סותרים אותו. והוא צריך לריב ולהתמקח ולחפש תעלולים עד שבסוף הוא מוצא משהו שישכנע אותם לפעול בצורה שהוא רוצה. קווארק צריך להזיע, והוא נמצא בסכנה אמיתית. סיסקו? סתם מגיע, הנביאים מתלהבים, והכל נפתר. זה פשוט לא מעניין. הגענו למצב שבו קווארק הרבה יותר מעניין מסיסקו. זה לא משהו שאמור לקרות.אז בעצם, החלק המעניין היחיד בעלילה הראשית של הפרק היה בדילמה של סיסקו אם לקחת על עצמו מחדש את תפקיד המשיח - אבל הרי היה ברור שהוא יעשה את זה, והסיטואציה שבה הוא נמצא הייתה קיצונית למדי, של “הכל מתפרק!!!!!!”, אז לא הייתה פה דילמה אמיתית. אני רוצה להדגיש שזה לא פרק גרוע בשום צורה - הוא היה כיפי והרעיון הבסיסי בו היה מוצלח - אבל הוא כל כך חלול שאין לו סיכוי להיכנס לרשימת “הפרקים הטובים” כלשהי, לטעמי.בכל זאת, יש משהו משעשע למדי בסיום, אפילו שניים. ראשית, הציפור שקירה ניסתה לפסל בזמן שחשבה שהעתיד שלה הוא בתחום הזה (ראו תמונה). שנית, הרי הנביאים החזירו את אקורם לזמן המקורי שלו - הם שינו את קו הזמן. איך זה יבוא לידי ביטוי? האם אנשים על התחנה לא יזכרו את כל האפיזודה הזו, מלבד סיסקו? ובכן, לא, כולם זוכרים. וכולם זוכרים את קו הזמן הישן - קירה מופתעת לגלות פתאום שפואמה של אקורם היא יותר ארוכה ממה שהיא זכרה, מכיוון שהוא השלים אותה אחרי שחזר. זה לא מסתדר בשום צורה, והסדרה טורחת להתייחס לזה במפורש:Kira: This is confusing. The last time I read this poem, it ended after the 12th stanza. If the timeline’s been changed then why do I remember thingsthe way they used to be?Sisko (smiling): The Prophets work in mysterious ways.אני מאשר את הפתרון הזה.",
        "url": "/ds9//S04/E17/Accession"
      }
      ,
    
      "s04-e18-rules-of-engagement": {
        "title": "עונה 4 פרק 18 - Rules of Engagement",
        "content": "פרק שני ברצף שמשהו מהותי ביותר בו מפוספס, מה שאומר שאנחנו בנקודת השפל של העונה. זה רק מלמד אותנו משהו על העונה הזו - הפרק הקודם היה לא רע, והפרק הנוכחי הוא גם כן די טוב; הגענו למצב שבו האופי של הסדרה חזק מספיק, והדמויות מבוססות מספיק, וקווי העלילה איתנים מספיק, כדי שגם אם תהיה בעיה מהותית בסיפור, הפרק ש”מסביב” יהיה טוב.יותר מכך - זה פרק וורף. עד כה פרקי וורף היו ממש מוצלחים. אז מה קרה? הסדרה לא נסוגה בה מהשימוש הנכון בוורף כדי לקחת את דמויות סטאר טראק למחוזות קצת רחוקים יותר מבדרך כלל; אבל לרוע המזל זה פרק וורף שאין בו כמעט וורף. רוב הזמן יש בו סיסקו, וקטעי הסיסקו העצמאיים הם לא משהו מעניין במיוחד. למרבה המזל, בשביל סצינת הסיום של וורף וסיסקו ביחד לבדה שווה לשרוד את הפרק.אנחנו מתחילים עם וורף רץ בדיפיינט בהילוך איטי עם זווית מצלמה מוזרה ותאורה מוזרה עוד יותר. כבר ברור שזו סצינת חלום כלשהי ובחיי שאני לא אוהב את השטיקים הללו. ואז מתחילים לצוץ אנשי צוות גנריים עם פציעות גרפיות הרבה יותר ממה שאני מצפה לראות בסדרה הזו. וכל מני לוחמים קלינגונים חוגגים, וכל מני אזרחים קלינגונים הרוגים, ואז וורף מתעורר בתא המעצר של אודו שאומר לו שינסה לנוח קצת כי המשפט מתחיל היום ויהיה יום ארוך.אה, אז זה הולך להיות אחד מהפרקים האלה.סצינת ההתחלה הזו מרגיזה כי היא סוג של פרובוקציה. היא לא באמת מתארת משהו ממה שקרה ועליו וורף נשפט. אז על מה הוא נשפט? רוב הפרק בנוי על סצינות בית משפט - שופטת וולקנית מטעם הפדרציה, תובע קלינגוני (אחת מהדמויות המוצלחות ביותר של קלינגון שראיתי בסטאר טראק, בחיי), וסיסקו בתור הסנגור. מתחילים בלתאר מה בעצם קרה - הדיפיינט הייתה במשימת ליווי קרדסים למטרה הומנית שקר כלשהו, והותקפה על ידי ספינות מלחמה קלינגוניות. באמצע הקרב לפתע יצאה ספינה מהסוואה מול הדיפיינט. וורף ירה ופוצץ אותה, ואז התברר שזו הייתה ספינת נוסעים קלינגונית אזרחית תמימה עם מאות קלינגונים עליה. הדיפיינט עצמה יצאה מהקרב בלי נזקים של ממש ובטח שלא עלו עליה קלינגונים, כך שכאמור - סצינת החלום של וורף בהתחלה לא ממש קשורה פרט לכך שאנחנו צריכים לחשוב שזה מה שיפעיל אצלו בראש מצפון שמעיק עליו מוות של מאות קלינגונים תמימים.אם כן, על מה המשפט בעצם? העובדות די מוסכמות, אבל הקלינגונים דורשים הסגרה של וורף אליהם, והמשפט הוא בעצם דיון בבקשת ההסגרה. הטיעון של התובע-קלינגון: וורף פוצץ את הספינה כי הוא היה קלינגון ששקוע בלהט הקרב, וככזה הוא התרשל בתפקידו ואם הוא פעל בתור קלינגון הוא צריך להישפט בתור קלינגון ובלה בלה בלה.בכנות? כל הסיפור הזה נשמע מאוד מוזר, מבחינה חוקית. יהיה מעניין לשמוע משפטן מדבר על ההגיון או חוסר ההגיון בפרק, אבל זה בכל מקרה לא משנה כי זה לא באמת פרק בית משפט. בסופו של דבר הולכים לפתור את הדילמה המשפטית בצורה דאוס אקס מאכינה-ית ומעצבנת שתגרום לכל מה שקרה בבית המשפט להיות חסר השלכות מעשיות. מה שכן רלוונטי בפרק הוא מה שאנחנו לומדים על וורף, דרך המניפולציות של התובע-קלינגון.ומה אנחנו לומדים? בעיקר שהחלק הקלינגוני של וורף חזק וקריפי יותר ממה שאולי חשבנו. שזה טוב, כי זה אמין יחסית וזה משאיר את וורף על תקן דמות מעניינת. מצד שני זה רע כי זה מלמד אותנו שאפילו הקלינגון הכי תרבותי ואיכותי כמו וורף הוא בעצם פרא אדם, וזה משליך על כל הגזע שהוא כזה. זו גזענות סטאר טראק מהסוג שקיוותי שחלפה עם הפרנגים, אבל נראה שהקלינגונים הם השעירים לעזאזל החדשים.אז מה העדויות לרעת וורף? ראשית, דקס: דקס אומרת שוורף משחק במשחקי מחשב אלימים. לא, ברצינות, זה מה שהיא אומרת. יש לוורף איזו תוכנת הולודק של שחזור של קרב מפורסם והוא משחק בו פה ושם וגם ביום לפני היציאה למשימה או משהו. הפאנץ’? הקרב הזה נגמר בטבח מסיבי של אזרחים בהוראת המפקד העליון. שאותו וורף משחק. אז וורף נותן את ההוראה הזו. דקס מקשקשת כמובן שזה לא אותו דבר כי זו סימולציה וכי זו הדרך שבה המשחק אמור להיגמר וכו’ והתובע משתיק אותה, אבל יש כאן משהו קריפי בכל זאת - מי בדיוק הכריח את וורף לתכנת את הקרב בצורה כזו שבה חייבים לתת את הפקודה הזו בסיום? בשביל מה? התירוצים של דקס דפוקים, בבירור יש כאן משהו בעייתי, ואם וורף לא רואה את זה, וורף בעייתי.העדות הבאה היא של סיסקו שלא אומר שום דבר מעניין במיוחד פרט לכך שאנחנו רואים את האמון המוחלט שהיה לו בוורף כשהוא נתן לו את המשימה. אחר כך יש לנו עדות של קווארק שבעיקר נועדה למשוך זמן פרק עם בדיחות באשיר גרועות - התכל’ס שהוא אומר הוא שהוא שאל את וורף מה יקרה אם הקלינגונים יתקפו, ואילו וורף אמר שהוא מקווה שכך הם יעשו. האימה!אבל כן, זו עוד דפיקות של וורף. אנשי הפדרציה לא אמורים לרצות עימותים ככה. איך זה תורם למשהו? אם סיסקו היה שומע את וורף מדבר כך זה היה צריך להקפיץ לו פעמון אזהרה.העדות המעניינת ביותר היא הבאה בתור, של או’ברייאן, שהיה עם וורף בדיפיינט בזמן הקרב. אנחנו רואים מה בעצם קרה במהלך הקרב ו-וואלה, לא נראה לי שוורף עשה משהו בעייתי במיוחד. הקלינגונים שגעו אותו עם התקפה-הסוואה-התקפה-הסוואה אז הוא עשה להם איזה טריק שקר כלשהו ואחר כך ברגע שהספינה יצאה מהסוואה מולו הוא ירה עליה. מה הבעיה?אבל לאו’ברייאן בבירור יש בעיה עם זה והפרקליט נאלץ לחלוב אותו והוא מנסה להתחמק בכל דרך דיפלומטית אפשרית עד שהוא נאלץ להודות שהוא לא היה יורה. לא יורה מיד, זאת אומרת. לוקח רגע לבדוק מה הספינה שיצאה מהסוואה. כמו כן מתברר שלאו’ברייאן יש איזה 200 משימות קרב שזה לדעתי אפילו יותר מאשר היה לי ב-Tie Fighter בשעתו אז הוא יודע על מה הוא מדבר.ואז מגיעה העדות של וורף עצמו. התובע הקלינגוני מתעלה על עצמו, תוקף את וורף אישית בכל דרך אפשרית, ובסוף כשהוא מגיע לאלכסנדר הוא דורך על עצב חשוף ומצליח להשיג את מה שהוא רוצה - וורף מחטיף לו מכות נאות (ראו תמונה) ואנחנו מקבלים גלגול-עיניים-סיסקו ושופטת וולקנית שבוהה בחלל ולא מביעה רגש. קיוויתי שוורף יצליח להתאפק, אבל הסדרה, כאמור, יודעת לקחת אותו קצת יותר רחוק מאשר את האחרים.בקיצור, וורף חמום מוח, מתעלם מנהלי פדרציה, שש אלי קרב ועוד מעט נגלה שהוא משחק קרמגדון. האם כל אלו אמורים להשפיע על השופטת להסגיר אותו? לי נראה שזה מופרך לגמרי, אבל כאמור - הפרק לא עוסק בזה והוא מתחמק מזה בצורה מעצבנת. חפירה של אודו מעלה שרשימת ההרוגים בספינה שוורף פוצץ תואמת רשימת הרוגים בתאונת חללית כמה חודשים לפני כן, ויוצא שכל העניין היה מבוים על ידי הקלינגונים עם הולוגרמות וחרא, ובפרט וורף לא הרג אף אחד. זה מופרך. זה מהתרחישים הללו שיכולים להשתבש בשיא הקלות בגלל התנהגות בלתי נשלטת של הצד השני (סיסקו לא היה נותן לוורף את המשימה; וורף לא היה יורה וכו’) ודורשים השקעה גדולה יחסית, ואחרי כל זה נהרסים בגלל שימוש שגוי באינפורמציה שאין סיבה שיתקיים. היה לנו עוד דבר כזה העונה, עם ההפיכה ב-Paradise Lost. עם כזה כשל בסיפור המרכזי הפרק הזה לא יכול להיחשב טוב, רק השימוש בוורף.ובשביל וורף יש לנו את הסיום של הפרק. סיסקו בא לברך את וורף על הזיכוי ולהזמין אותו למסיבה אצל קווארק, ואילו וורף שקוע במרה שחורה וברפלקסיה ומבהיר כמה שהוא אכן רצה להוכיח משהו, וכמה שהוא רצה תירוץ לנקום בקלינגונים, וכדומה, ושאסור היה לו לקבל את המשימה. סיסקו, שהגן עליו בחירוף נפש כל הפרק, סוף סוף יכול לפתוח עליו את הג’ורה אז הוא ממהר להסכים איתו ואומר שזו הייתה הטעות הראשונה ומה הייתה השניה, וכשוורף אומר שלא לבדוק את הספינה קודם סיסקו בכלל מתפוצץ עליו. וכאן הסדרה נוקטת סוג של עמדה פוליטית של קדושים בגן עדן:Sisko: You made a military decision to protect your ship and crew. But you’re a Starfleet officer, Worf. We don’t put civilians at risk,or even potentially at risk to save ourselves. Sometimes that means we lose the battle and sometimes our lives. But if you can’t makethat choice then you can’t wear that uniform.אני בעד. מה הטעם בשבירת הגבולות וה”לכלוך” של DS9 אם אף פעם לא עוצרים ואומרים - היי, זה כן חשוב. על זה כן נשמור. זה משהו שגם בעולם האמיתי צריך.והפרק נגמר עם דיאלוג מוצלח מאוד שכמעט גורם לי לחבב את סיסקו:Sisko: Now, all that being true the reality is no harm’s been done. There are no dead children on your conscience.You got lucky.Worf: I do not feel lucky.Sisko: And that’s why, despite everything that’s happened you’re going to make a hell of a Captain someday. Now, let’s go. They’ll all be waiting. Look, this party isn’t for you as much as it is for them. Things got a little tense there for a while. They need a release, a chance to celebrate.Worf: But I do not feel like celebrating.Sisko: Part of being a Captain is knowing when to smile. Make the troops happy– even when it’s the last thing in the world you want to do. Because they’re your troops and you have to take care of them.Worf: Life is a great deal more complicated in this red uniform.Sisko: Wait till you get four pips on that collar. You’ll wish you had gone into botany.אגב, בנוגע לכך שוורף יהיה קפטן טוב בעתיד - אני לא יכול שלא להיזכר ב-Tapestry של TNG שעוסק בדיוק בכמה שפיקארד היה חמום מוח בצעירותו ועד כמה זה השפיע על כך שהוא קפטן טוב. שיהיה בהצלחה, וורף.",
        "url": "/ds9//S04/E18/Rules_of_Engagement"
      }
      ,
    
      "s04-e19-hard-time": {
        "title": "עונה 4 פרק 19 - Hard Time",
        "content": "הו וואו. בשביל פרקים כאלו הסדרה הזו קיימת. שוב פעם אנחנו רואים עד כמה הסדרה יכולה להיות מוצלחת כשהיא מבססת פרק על או’ברייאן - וכרגיל, מתעללת בו קשות ומשאירה אותנו בסוף עם תחושת “זה לא אותו או’ברייאן”.אנחנו מתחילים עם או’ברייאן קשיש עם זקן פרוע שיושב לו בתא כלא ומצייר עיגולים בחול עד שפתאום חייזרים לא מוכרים משחררים אותו. מתברר שהוא היה כלוא 20 שנים. רגע אחר כך הוא מתעורר בהווה וקירה מסבירה לו שהכל היה חלום. ליתר דיוק - הוא היה ברביע גאמה אצל חייזרים שקר כלשהם, התעניין קצת יותר מדי בטכנולוגיה שלהם, הם החליטו שהוא מרגל ומיהרו לשפוט ולהוציא לפועל את גזר הדין, שכולל התעללות מוחית מטורפת (מאוד מזכיר את מה שקורה באחד מפרקי העונה הראשונה של וויג’אר). ההתעללות - “השתלת זכרונות” של 20 שנים בכלא (בפועל, כפי שמוסבר אחר כך, סימולציה מואצת של המוח).זו תחילת הפרק. כלומר, ברור לנו שהפרק הזה הולך להתעסק כולו בשאלה איך בכלל מתחילים להתגבר על משהו כזה. בתור נקודת פתיחה, זו נקודת פתיחה נהדרת. אחד הפרקים המפורסמים ביותר של TNG (אולי המפורסם שבהם) שלא אזכיר את שמו מחמת ספוילרים אבל נו באמת עוסק בחוויה דומה שעוברת אחת הדמויות - סימולציה מואצת של 40 שנות חיים (רגילים למדי, בלי כלא ואקשן). שם החיים הללו הם עיקר הפרק, וכשהפרק מסתיים אנחנו לא באמת צריכים להתעסק עם ההשלכות של דבר כזה על הדמות - מהפרק הבא היא ממשיכה כרגיל. כאן החליטו לעשות את הפרק בדיוק על מה ש-TNG בחרו להתעלם ממנו - איך מתגברים על זה וממשיכים הלאה. כמובן, אנחנו בסדרה אפיזודית שלמרות כל ההבטחות מחייבת את עצמה לסטטוס-קוו נוקשה יחסית אז די ברור שעד סוף הפרק או’ברייאן יתאושש ברמה שבה הוא יוכל לתפקד - ועדיין, טוב לראות שמחליטים להתעמת חזיתית עם העניין הזה.בפרק עצמו אין ממש הפתעות. התסריט די כותב את עצמו ואפילו אין יותר מדי סיכום התרחשויות לכתוב. הרי ברור שאו’ברייאן יתעקש שהכל בסדר איתו ושיאללה לחזור לעבודה. וברור שנראה אותו באינטראקציה עם רוב הדמויות בסדרה (היי ג’ייק סיסקו!) לשתי שניות. וברור שמשהו ילך ויתגבר לקראת פיצוץ אצלו ובסוף יתפוצץ ואז מישהו - היי באשיר! - יצליח סוף סוף לגעת בו ויהיה קתרזיס ולאחר מכן שיחת ה”עכשיו אתה מוכן סוף סוף לקבל טיפול שגרתי אז בואו נזכיר את זה בכמה מילים כדי שנוכל לעבור לסטטוס קוו”. לכן השאלה היחידה היא אם זה יבוצע טוב. מכיוון שזה או’ברייאן, שזו הדמות המושלמת לעניין ועם שחקן מושלם לעניין, זה מבוצע טוב, והפרק היה מרתק. הוא מאוד מזכיר לי את The Wire, שם גארק היה על תקן החולה שצריך לכפות עליו את הטיפול, וגם שם באשיר היה זה שמתעקש לעזור וחוטף את הצעקות בגלל זה (בשלב ה”מעוצבן” שלו או’ברייאן צועק עליו שבעשרים שנים בכלא דבר אחד שהוא לא התגעגע אליו היה היהרות הבאשירית - סוף סוף מישהו מדבר על זה!). כמו ב-The Wire כך גם כאן באשיר מצויין והזיווג באשיר-או’ברייאן עובד טוב (גם לקייקו ומולי יש תפקיד בפרק, כמובן, וגם הן מבצעות אותו טוב).כמו כן: בסיקוונס ה”או’ברייאן מתעצבן”, או’ברייאן צועק על כולם שיעזבו אותו בשקט, הולך לקווארק, דורש מקווארק משקה, קווארק עמוס בעבודה ולא מגיע לטפל בו - עוזב אותו בשקט - ואז או’ברייאן מחליט להרביץ לו קצת. שוב פעם הפרנגי הוא נער ההצלפות של DS9. אני חושב שצריך להתחיל רשימה של מי מהצוות הקבוע הפעיל אלימות כלפי קווארק - יש את קירה ב-Dramatis personae והשטיק של סיסקו עם המטה של הנאגוס ב-The Search, Part I גם נחשב.מה כן בעייתי בפרק, לטעמי? היבט אחד: בחלום הכלא שלו היה לאו’ברייאן שותף לתא. ומה נגיד לכם, זה לא בדיוק היה כמו ברוזן ממונטה כריסטו. למרות שבפלאשבקים נראה שהם הסתדרו לא רע, בהווה הוא כל הזמן רואה חזיונות שלו וברור שהוא הרג אותו עוד לפני שמראים לנו את הסיקוונס. זה הדבר העיקרי שאוכל את או’ברייאן ובאשיר צריך לנטרל ממנו (בשלב הזה או’ברייאן כבר מכוון לעצמו פייזר). העניין הוא שזה קצת מוציא את העוקץ מה”20 שנות כלא” אם הטראומה העיקרית היא אירוע אחד שלא ברור כמה ממנו נגרם בשל 20 שנות הכלא - אולי אחרי חודשיים עם הברנש או’ברייאן היה עשוי להתעצבן בצורה דומה באותן נסיבות בדיונית (הסוהרים מרעיבים אותם ואו’ברייאן חושד שההוא הסתיר מזון לעצמו)?בסוף הפרק או’ברייאן לא מאושש לגמרי, כמובן, ולכן אני תוהה מה הסדרה תעשה עם זה הלאה. זה סוג של מבחן. הדבר הצפוי ביותר מבחינתה לעשות היא לא לחזור לזה יותר אף פעם. אולי לאזכר את הפרק הזה פעם במאה שנים. דבר אמיץ קצת יותר יהיה להראות השפעות בכל מה שאו’ברייאן יעשה מכאן והלאה. האם נראה משהו כזה בסדרה? כאמור, אני מנחש שלא, אבל אשמח להיות מופתע. לבינתיים אני מרוצה מכך שהפרק נגמר בלי ריפוי מלא, בלי שטיקים של “הכל היה חלום כולל החלום שהיה חלום” ובלי התעסקות נוספת בחייזרים שעשו לאו’ברייאן את הזוועה הזו.",
        "url": "/ds9//S04/E19/Hard_Time"
      }
      ,
    
      "s04-e20-shattered-mirror": {
        "title": "עונה 4 פרק 20 - Shattered Mirror",
        "content": "כבר מהשם ברור שהולך להיות עוד פרק עולם מראה. בשלב הזה כבר הבנו מה קורה בפרקי עולם מראה - שטויות. מנצלים את ההזדמנות כדי לתת לשחקנים לגלם גרסאות מוזרות של הדמויות שלהם, עם עלילה עתירת סקס אלימות וחיסולי דמויות שבסדרה ה”רגילה” אף אחד לא היה מעז לעשות. האם זה רע? לא בהכרח, בהחלט אפשר ליהנות מזה. ואכן. נקודת השיא של הפרק הזה היא גרסת מראה של וורף בתור קלינגון צמא דם וההתעללות שלו בגארק שלובש קולר עם שרשרת. אני לא צוחק, זה קורה, ראו תמונה.הבעיה העיקרית של הפרק הזה היא שהוא מנסה לעשות טיפה יותר מזה. להכניס טיפה אפקט דרמטי רגשי. והוא לא עושה את זה טוב, ובדרך גם רומס את האופן שבו פרק עולם המראה הקודם עשה את זה טוב, בערך. אני מקווה שהלקח נלמד ובפרקי עולם המראה הבאים יתמקדו בלעשות עוד שטויות בצורה הכי כיפית שאפשר.הפרק מתחיל עם “ג’ייק סיסקו בוהה למטה על הטיילת” - זה לא אותו דבר בלי נוג, ולכן מייד אנחנו מקבלים שיחת געגועים לנוג עם אודו וקווארק (צריך לתת עבודה לשחקנים לפני שקופצים לעולם המראה שבו הדמויות שלהם כבר מתו). מייד אחר כך ג’ייק חוזר הביתה ומגלה שם את סיסקו מנהל שיחת חולין עם ג’ניפר סיסקו מעולם המראה, וכמובן נשפך מכך שמישהי שנראית כמו אמא שלו צצה פתאום. מה בכלל עושה פה דמות מעולם המראה? לכאורה המצב טוב והמורדים שם השתלטו על DS9 ועכשיו יכולים לבלות.בפועל, כשסיסקו חוזר מאוחר יותר הביתה הוא מגלה שג’ניפר לקחה איתה את ג’ייק והשאירה לסיסקו גיזמו כלשהו כדי שיבוא אחריה. הוא לוקח בשכל תגבורת של או’ברייאן וקירה והם נתקעים מאחור בזמן שהוא משתגר לבד - אנשי עולם המראה נותרו נודניקים לא ידידותיים והם רוצים את סיסקו לבד. א’וברייאן של עולם המראה מבהיר לסיסקו את הסיטואציה - ג’ייק הוא “אורח” שלהם בזמן שהם זקוקים לסיוע של סיסקו - הם אמנם כבשו את התחנה אבל כוחות הברית (קלינגונים-קרדסים-באג’ורים ששיעבדו את האנושות, אם שכחתם) בדרך לתחנה והתקווה היחידה לעצור אותם היא בעותק של הדיפיינט שאו’ברייאן עולם מראה גנב את התוכניות שלו בביקור שלו ב-DS9 בפרק עולם המראה הקודם. אז מה רע? שיש כל מני בעיות הנדסיות עם הדיפיינט ודווקא סיסקו הוא האיש הנכון לפתור אותן.שוב עולה אצלי לשניה התהיה לגבי אופן גיוס התגבורת המוזר של אנשי עולם המראה. למרות שבעיקרון הפדרציה לא תתערב ביקום מקביל (אני משער) אני בטוח שיהיו מספיק אנשים שתומכים בהם באופן לא רשמי (“עולם מקביל שבו בני האדם משועבדים! הו לא!”) והם יוכלו לגייס צבא אדיר של לוחמים מנוסים, מדענים, מהנדסים ומה לא לשורותיהם. במקום זה הם מסתפקים בחטיפה וסחיטה בכל פעם מחדש. נו טוב, אני לא מחפש הגיון בפרקים הללו.אני חייב להודות שבתחילת הפרק קיוויתי שנקבל עוד פרק ג’ייק סיסקו, אבל די התבדיתי. ג’ייק פה על תקן פעור העיניים שמתלהב מגרסאות עולם המראה שהוא פוגש ונידון להתאכזב מהן קשות. יש את ג’ניפר, ויש גם את נוג-עולם-מראה שהוא פרנגי טיפוסי למדי שהשתלט על הפאב של קווארק אחרי שקווארק ורום התפגרו. בתחילת הפרק נראה שהוא עושה חיים משוגעים ולא ממש אכפת לו שהוא בן ערובה, כך שנראה לי שהוא רשמית הדמות היחידה מ-DS9 שאשכרה נהנית בעולם המראה.סיסקו, לעומת זאת, צריך להתמודד עם כל אנשי עולם המראה. עם ג’ניפר שעכשיו הוא זועם עליה על איך שהיא חטפה את הילד, ועם דקס שזועמת עליו בגלל הסקס במרמה שהוא קיבל ממנה בפרק הקודם, ועם באשיר שמחטיף לו בוקס בגלל הפרק הקודם, ועם קירה-עולם-מראה שנפלה בשבי כשהתחנה נתפסה וממשיכה לנסות לפתות את סיסקו בזמן שבאשיר מענה אותה, ועוד כהנה וכהנה. ברקע יש לנו את צי התקיפה הקלינגוני בפיקוד וורף עם גארק המחמד שלו שמנסה לשכנע אותו לתת לו את הפיקוד על התחנה ולהפיל את כל האשמה בנפילה שלה על קירה. זה לרוב לא הולך לו טוב, עד לרמה שוורף חושד שגארק גנב את המפתח ותוקע בו סכין כדי לחפש - אבל לא לדאוג, גארק יתאושש.בסופו של דבר סיסקו מצליח לתקן את המה שזה לא יהיה שבעייתי עם הדיפיינט שלהם ומוצא את עצמו מפקד עליה בזמן הקרב. הוא גם מצליח לשכנע את קירה לתת מידע מועיל כלשהו, בזמן שהיא ממשיכה לנסות להתחיל איתו וכועסת על ג’ניפר שנראה שמעסיקה אותו יותר. ואנחנו מקבלים סצינת קרב מפוארת למדי שבה סיסקו ושות’ מביסים את הצי של וורף שנאלץ להימלט עם הזנב בין הרגליים וגארק בשרשרת. אז איפה הדרמה? כאמור, ג’ייק מתפכח מנוג של עולם המראה וגם קצת מג’ניפר. ואז ג’ניפר מלווה אותו הביתה (עסק לא ברור - לאן בדיוק הם הולכים בתחנה?) ונתקלים בקירה המשוחררת שמשתוללת חופשי עם פייזר ויורה חופשי בג’ניפר כי בא לה והיא התעצבנה עליה קודם, אבל קצת מרחמת על ג’ייק. הפרק נגמר בסצינת גסיסה מפוארת עם סיסקו וג’ייק ליד המיטה שלה. חברים, זה לא עובד. זה ממש לא עובד.רגע, איך קירה נמלטה? זה מטופש במיוחד: נוג החליט לשחרר אותה על דעת עצמו גם אם זה כולל להרביץ לשומר. למה? מתוך הכרת תודה על כך שהיא חיסלה את קווארק ורום. אבל… אבל… מה ההגיון פה? ממתי פרנגי נותן כאלו מתנות? וכמה טיפש נוג צריך להיות כדי לא להבין שהדבר הראשון שקירה תעשה יהיה לקחת לו את הפייזר ולירות בו? נו טוב, פרק עולם מראה, מי מחפש הגיון.אבל למה לסיים בנימה שלילית. עם כל הכבוד לוורף וגארק, השיא הקומי של הפרק הוא או’ברייאן. במהלך הקרב, או’ברייאן מנווט את הדיפיינט בזמן שסיסקו צועק פקודות. בשלב מסויים סיסקו צועק שיעשה “תבנית דלתא” ולאו’ברייאן אין מושג וסיסקו צריך להסביר לו. או’ברייאן מתרשם עמוקות מאיך שהתרגיל עובד והם מפוצצים את האויב. בהמשך העניינים מסתבכים עם ספינה אחרת וסיסקו מצווה על או’ברייאן לטוס הישר אליה. האופן שבו או’ברייאן פוער עיניים ואומר “אה… תבנית התאבדות!” הוא היסטרי. עולם המראה קיים בשביל שטויות כיפיות כאלו. בבקשה אל תנסו לעשות איתו משהו אחר.",
        "url": "/ds9//S04/E20/Shattered_Mirror"
      }
      ,
    
      "s04-e21-the-muse": {
        "title": "עונה 4 פרק 21 - The Muse",
        "content": "זה ללא ספק הפרק החלש ביותר בעונה עד כה ואחד מהחלשים בסדרה, אבל זה חצי לא מגיע לו. באופן די דומה ל-Meridian הוא מזפזפ בין סיפור קיטשי לסיפור סליזי, אם כי הסיפור הקיטשי לא רע, בעיקר בזכות השחקנים; וגם הסיפור הסליזי, למרות שיש לו רגעי Cringe, לא מגיע לזוועות שהיו ב-Meridian. עדיין, בבירור הייתה פה פאשלה קשה ברמת התסריט, ואני גם מאשים את הבמאי.נתחיל עם הסיפור הסליזי, שהוא עיקר הפרק. באופן מצער, הוא סובב סביב ג’ייק סיסקו ונותן את הרושם שפרט ל-The Visitor כבר לא נקבל אף פעם פרק טוב של ג’ייק בסדרה. אנחנו מתחילים שוב עם “ג’ייק בוהה באנשים מלמעלה”, הפעם הוא עושה הרייט המרגלת על אנשים ברציף טיסות נכנסות. ואז מגיעה איזו אישה קריפית ובוהה בו. אחר כך היא יושבת לידו בקווארקייה ובוהה בו. ומספרת שהיא אישה שמעוררת השראה באנשים ונותנת איזה ארכיטקט מפורסם שבזכותה הוא הפסיק להיות ביישן ועשה את מה שעשה, ורק חבל שמת מוקדם. ואת כל זה היא אומרת בצורה קריפית. זה נראה כאילו הבמאי אמר לשחקנית “לאמיה. אני רוצה לאמיה. עם עוד קצת ערפד”. אם זה מה שהוא אמר, השחקנית עושה עבודה טובה בציות לבמאי, אבל התוצאה היא אסון. כבר בשלב המוקדם הזה של הפרק ברור לאן זה הולך - האישה תעודד את ג’ייק לכתוב כי היא תשאב ממנו מאנה או שקר כלשהו תוך כדי והוא כמעט יתפגר אבל יתחיל לכתוב את יצירת המופת שלו.זה בדיוק מה שקורה. וזה קורה באופן מביך, עם האישה מפתה וג’ייק כותב והאישה עושה לו מסאז’ ושואבת ממנו חומר כלשהו וגונחת בצורות שונות ומשונות וכל זה מזכיר את Sub Rosa של TNG שגם הוא הדרדר לסליזיות ברמות דומות ובצורות דומות והפך לאחד מהפרקים המגוחכים ביותר בתולדות TNG. ואחרי הסשן ג’ייק מתמוטט ונלקח לבית חולים והערפדה משום מה מחליטה לחטוף אותו מבית החולים כדי להמשיך את מה שהתחילה (ולא לגמרי ברור למה הפסיקה בכלל חוץ מאשר כדי לתת לאנשי DS9 הזדמנות להבין שמשהו לא טוב קורה פה). בסוף סיסקו תופס אותה על חם והיא בורחת, אחרי ניימדרופינג של קיטס וכאלה. ג’ייק יתאושש וכבר יש לו חצי ספר כתוב וטראומה פסיכולוגית שתעבור עד הפרק הבא אז סך הכל עסקה טובה.הכי מרגיז פה הוא שהפרק לא באמת עושה משהו עם ג’ייק. מהר מאוד הוא נכנס למשבצת הקורבן שבקושי בהכרה וזהו. קצת מזכיר את דקס ב-Equilibrium וכדומה. מה שכן, בהתחשב בכך שעל פי הודאתו שלו ג’ייק מעולם לא כתב על דף נייר (הלאמיה רוצה שהוא יכתוב על נייר. כי ככה) יש לו חתיכת כתב יפה. מה ההגיון פה?אוקיי, אז הסיפור של ג’ייק היה מהמחורבנים בתולדות הסדרה - שלישי אחרי Move Along Home ואחרי העלילה של קירה ואודו וקווארק ב-Meridian. אבל במה עוסק החצי השני של הפרק? הוא מתחיל בכך שאודו מגלה שלוקסנה טרוי הגיעה לבקר בתחנה ושהיא… אה… בהריון?טרוי היא דמות בעייתית. תמיד הייתה. העלילות שלה (או לרוב, איתה) תמיד נוטות לפארסה מביכה משהו. אבל ב-The Forsaken היא דווקא הייתה בסדר גמור והפרק היה מוצלח; בפעם הבאה שהיא הגיעה, ב-Fascination, קיבלנו שטויות כרגיל. אז מה יהיה הפעם?ובכן, זוכרים איך העלילה הקריפית ב-Meridian התחילה? יש איזה יצור שמחזר אחרי קירה וכדי להתחמק ממנו היא מבקשת מאודו להעמיד פנים שהוא החבר שלה? אז יש לנו כאן וריאציה על זה. מה שנשמע רע על הנייר, אבל בפועל יוצא סביר למדי, סוג של כפרה על העלילה האיומה ההיא. אין בפרק התייחסות כלשהי לכך שההריון של טרוי הוא בגיל מבוגר יחסית - אולי זה לא עניין מבחינתם יותר מאשר יחסים חד מיניים כמו אלו של Rejoined. הבעיה היא, כפי שקורה לעתים קרובות הרבה יותר מדי, עם חייזרים מטופשים. במקרה הזה בעלה הנוכחי של טרוי והאב של הילד שייך לתרבות שבה לוקחים בנים זכרים לטיפולם הבלעדי של הגברים כי ככה. טרוי מן הסתם לא רוצה לוותר על הילד שלה, אז היא נמלטת ל-DS9. האב בא בעקבותיה. אודו מוצא פרצה בחוק של החייזרים: הבעלות על הילד עוברת לידי הבעל של האם. לא האב הביולוגי. אז כל מה שאודו צריך לעשות הוא להתחתן עם טרוי בעצמו. את זה הוא מציע! למד משהו ממקרה קירה.בין לבין יש לנו קריצה נחמדה לסצינת המעלית מ-The Forsaken - כשטרוי מבקרת בחדר של אודו התינוק בועט ויש לה חולשה רגעית והיא מבקשת לשבת. אודו המבוהל אומר שאין לו רהיטים אז היא מתיישבת על הרצפה ואומרת שהיא מרגישה כמו משנה צורה שנאלץ להישאר באותה צורה יותר מדי זמן. רגע, אודו, מה לעזאזל? אתה משנה צורה! תשנה את היד לכיסא או משהו! אה, נו, אחרי שטרוי נרדמת הוא משנה את היד לשמיכה ומכסה אותה. חמוד.החתונה עם טרוי יוצאת לפועל. הבעל הזועם מן הסתם עוקב אחרי החתונה בשבע עיניים כדי לחפש את הרמאות, ולכן אודו צריך לשאת נאום נלהב על למה הוא רוצה להתחתן עם טרוי - גם הנאום הזה מרפרנס את מה שקרה ב-The Forsaken והוא אפילו סביר מינוס. טרוי המסכנה - היא עצמה הרי מאוהבת באודו, והיא גם יודעת כמובן שאודו מאוהב בקירה, והנה היא צריכה לשמוע אותו משבח אותה בצורה כזו ולדעת שלמרות זאת אין מאחורי המילים הללו את מה שהיא רוצה. כן, זה לא ניתוח פסיכולוגי מורכב במיוחד, והעובדה שאומרים אותו כמעט במפורש בפרק עצמו לא עוזרת. אבל זה לא נורא. בסופו של דבר טרוי נפרדת מאודו לשלום באופן שממנו משתמע שהיא לא מתכננת לחזור ויוצאת לה להמשיך את הרפתקאותיה בגלקסיה שעכשיו יצטרף אליהן ילד חדש. זו דרך נאה למדי להיפרד לשלום מהדמות, שלא תחזור יותר ב-DS9 או בכלל. קשה לומר שזה היה פרק טוב אפילו בחלק הזה שלו, אבל את ה-Sendoff הזה מדמות שליוותה אותנו עוד מראשית ימי TNG הוא עשה היטב, וטוב שכך.",
        "url": "/ds9//S04/E21/The_Muse"
      }
      ,
    
      "s04-e22-for-the-cause": {
        "title": "עונה 4 פרק 22 - For the Cause",
        "content": "פרק טוב שהוא טוב בצורה טובה, בשני מובנים שונים. ראשית, הוא עושה שימוש נכון בקווי עלילה ודמויות וקיימים ומקדם אותם הלאה; שנית, הוא כנראה מהווה את הייצוג הטוב ביותר למה שהסדרה התיימרה לעשות עד כה וטרם התחילה לעשות ברצינות. במילים אחרות, זה לא רק פרק טוב בפני עצמו אלא סוג של איתות שהסדרה מתחילה להתאפס על עצמה והכוונות שלה ולהתחיל לספק את מה שהיא פה בשבילו (והגיע הזמן, כי כבר עברנו את נקודת החצי).אנחנו מתחילים עם סיסקו במיטה, יחד עם קפטן קסידי ייטס, החברה שלו מזה עונה בערך. ונראה שהולך להם טוב, ואפילו דיבורי המיטה שלהם לא עד כדי כך מביכים. אם כן: ברור שעד סוף הפרק האידיליה הזו תתנפץ לרסיסים. סיסקו המסכן. יותר מכך, כשקסידי אומרת לו בצחוק שהוא מרושע, הוא עונה ב-“I am a starfleet officer, the paragon of virtue”, וזה פשוט לצעוק את מה שהפרק הולך לעסוק בו. שהוא הנושא האהוב שלנו של כמה שקל להיות קדוש בגן עדן, כמה שהפדרציה פוצים, וכדומה. כשפרק נפתח ברמיזות מעודנות (יחסית) שכאלו במקום לצרוח את העלילה שלו אני כבר אופטימי - והפרק הזה באמת מקיים את מה שהוא מבטיח.בסצינה הבאה כבר ניגשים ישר לעניין. סיסקו מקיים תדריך סודי ביותר (“אל תשתפו את המידע הזה עם אף אחד שאין לו דירוג אבטחה 7 ומעלה”) עם אודו (בעל דירוג אבטחה 6, על פי דבריו לקווארק ב-Civil Defense. וואו, אני כזה נטפקן שזה נפלא), קירה, וורף, דקס ואדינגטון. מי זה אדינגטון? נו, קצין האבטחה של סטרפליט שלכאורה ממונה על אודו ועד כה לא עשה הרבה בסדרה חוץ מלהיות חשוד לרגע בהיותו משנה צורה ב-The Adversary. זה שהוא צץ בפרק הזה, גם זו רמיזה ברורה. ועל מה מדברים? על איך שהפדרציה ממשיכה לתמוך בקרדסים ועכשיו שולחת להם משלוח של מקגאפין סופר-דופר-חזק (“12 רפליקטורים תעשייתיים” - קירה מזדעקת שבאג’ור קיבלה רק 2 עד כה). המשלוח הולך לעבור דרך DS9 וכמובן שמדובר על עניין סופר-דופר-רגיש. מה הסכנה העיקרית? ובכן, זוכרים את המאקי? הם עדיין קיימים ומאוד ישמחו להשתלט על המשלוח. ואני מאוד שמח לראות שלא שכחו את המאקי. למעשה, עכשיו כשקרדסיה על הברכיים זה הזמן הטוב ביותר עבור המאקי להתחיל להשתולל, כך שאפילו הגיוני להחזיר אותם עכשיו (ואם זה לא ברור מספיק, וורף אומר את זה במפורש).ואז הישיבה נגמרת ונשארים רק אודו ואדינגטון, שיש להם עוד אזהרה קצת יותר אישית עבור סיסקו. יש חשד - רק חשד, כרגע - שיש למאקי משתפי פעולה בתוך התחנה. ספציפית, אחת קפטן קסידי ייטס, שכחלק מהמסעות שלה מבריחה למאקי ציוד באופן קבוע.זו דרך מצויינת להתחיל את הפרק, ודי ברור לנו שעד סוף הפרק דברים הולכים להתהפך להם. אם לסדרה יהיה אומץ. וסוף סוף יש לה.החצי הראשון של הפרק עוסק בחשדות של סיסקו שבבירור כבר מרעילים את מערכת היחסים שלו עם קסידי (הרקע: ארוחת ערב שלו, שלה ושל ג’ייק). זה מוביל לחיפוש שעורכים לה בספינה (“מחפשים אצל כולם”) שהיא מבקשת מסיסקו לקטוע באיבו כי היא ממהרת, ואז סיסקו משלח אחריה את הדיפיינט תחת הסוואה. בזמן שהדיפיינט מחכים לראות מה קורה אנחנו מקבלים סקירה זריזה של שלוש העמדות של אנשי הפדרציה ביחס למאקי: מבחינת או’ברייאן הם חבר’ה חכמים והוא מתקשה לבוא אליהם בטענות בכלל לנוכח איך שהם קמו יום אחד בבוקר וגילו שהסכם העביר אותם לידי הקרדסים והם פשוט נלחמים עבור מה שהם מאמינים בו. מבחינת וורף הם טרוריסטים עלובים שעושים טעויות מטופשות וצריך לצוד ולהשמיד. ומבחינת אדינגטון? זה בכלל לא חשוב. הוא עושה מה שסטארפליט אומר לו וזהו.אל תהיו יותר מדי במתח - הדיפיינט אכן מגלה שקסידי מבריחה למאקי דברים. אבל אנחנו רק בחצי הפרק, זו עוד לא הפואנטה.בינתיים, כדי לסדר לנו עלילת משנה קלילה יותר, גייסו את גארק שכבר מזמן לא ראינו בתפקיד עצמו. וגארק עוסק שוב בתחביב שלו שכבר ראינו ב-Cardassians: בהיה קריפית בקרדסים צעירים שגודלו בידי באג’ורים. במקרה הנוכחי זו הבת של דוקאט, זיאל, שב-Return to Grace עברה לגור בתחנה ומאז כנראה שגארק לא הפסיק להקריפ אותה. בהתחלה הוא מקריפ אותה במשחק סקווש של קירה ובאשיר נוזף בו וזה חמוד; אחר כך הוא מקריפ אותה במעלית וגם זה חמוד שמתברר שהוא בכלל מת מפחד שהיא תרצח אותו. גארק, רואה מתנקשים בכל מקום? כמה מפתיע. זיאל מרגיעה אותו שלא משנה כמה אבא’לה לא סובל אותו, אין לגארק מה לפחד ממנה, והוא משיב שגם לה אין מה לפחד ממנו. נראה לי שאין דבר מפחיד יותר מגארק שאומר למישהו שאין לו מה לפחד ממנו.וזה ממשיך כשזיאל מזמינה את גארק לדייט בהולודק של קווארק, עם תוכנת מרחצאות קרדסית או משהו הזוי כזה. גארק לא ממש מבין איך לעכל כזה דבר וחושב שזו עוד מזימה לרצוח אותו - ואכן, כשקירה שומעת על זה היא כמעט רוצחת אותו (אין, אין על הכרת התודה של קירה למי שהציל את חייה ב-Second Skin). גם הדייט עצמו מתנהל ברובו בתור משחק “אם את רוצה לרצוח אותי אז היית אומרת שאת לא רוצה לרצוח אותי ואז היית רוצחת אותי” וכדומה, עד שבסופו של דבר גארק נשבר ופשוט… מפסיק לפחד ומתחיל לתת בה אמון. זה חמוד. זה אפילו משמח לראות איך גארק סוף סוף נאלץ להתקלף קצת ולזכור שמתחת לכל החייט-פשוט-מרגל-קרדסי יש מישהו שתקוע הרחק מכל מה שהוא אוהב ומחפש כל הזמן פתח מילוט.חזרה אל סיסקו ושות’. סיסקו כמובן מקבל רע את הבשורות, וכשצצה ההזדמנות לתפוס את קסידי על חם בעוד הברחה, ואדינגטון משתפן מלקחת פיקוד כי הוא לא רוצה להיות זה שגורם בטעות לקרב שבו הספינה של קסידי מתפוצצת, סיסקו מחליט לטפל בזה בעצמו. אויש, סיסקו, קלישאת ה”אני צריך לעשות את זה במו ידי”? לא סיפרו לך מה עושים למי שמשחקים בקלישאות?סיסקו המסכן עוד מנסה לשכנע את קסידי לא לצאת למשימה אלא לברוח איתו לאיזה כוכב נופש במקום. בשלב הזה כבר די ברור שקסידי יודעת שהוא יודע, אבל עדיין יוצאת למשימה כי ככה. Duty calls. סיסקו המסכן.ועכשיו אנחנו מקבלים שחזור של המשימה הקודמת של הדיפיינט, עם וורף ואו’ברייאן ומשום מה גם אודו, ועם סיסקו במקום אדינגטון. הם עוקבים אחרי הספינה של קסידי ומחכים לספינת המאקי שתיקח ממנה את הסחורה. ומחכים. ומחכים. ומחכים. הרבה מאוד זמן. ולא קורה כלום. ואז לאט לאט נופל לאודו וסיסקו האסימון שזו מלכודת שמטרתה לסלק את סיסקו מהתחנה, ולהשאיר את הפיקוד בידי…רגע אחד, קירה עדיין בתחנה. פעם אחת לשם שינוי הם אשכרה זכרו את הקטע של שרשרת הפיקוד ולא יצא שגם המפקד וגם הסגנית שלו יוצאים ביחד למשימה. אז אפילו אם זו הטעיה של אדינגטון, קירה עדיין… אה, הנה, הוא יורה בה עם פייזר (על הלם: תוסיפו עוד נקודה לקירה בתחרות “מי נפגע הכי הרבה מפייזר). אוקיי, הכל ברור. לא לגמרי ברור למה גם אודו הצטרף, אבל שיהיה. מה שקורה הוא שיש תחנה שהיא בפועל תחת הפיקוד של אדינגטון בדיוק כשמגיע המשלוח של המקגאפינים לקרדסיה. עד שסיסקו ושות’ חוזרים, גם אדינגטון וגם המשלוח כבר אצל המאקי. אני מוריד את הכובע, הפרק עשה את התעלול הזה לא רע בכלל, וניצל יפה את הדמות הכמעט ולא משומשת של אדינגטון.היזהרו לכם מאנשים שטוענים שאין להם אידאולוגיה!אדינגטון לא יכול להימנע מנאום פרידה (בתמונה), שהוא ביקור מחודש בביקורת-הפדרציה של סיסקו עצמו, רק שעכשיו הוא מגיע מאדינגטון אל סיסקו, שמוצא את עצמו בעמדת המגננה, והוא אולי כתב האישום החריף ביותר נגד הפדרציה שראיתי עד כה בסדרת סטאר טראק - ולמרות ההקצנה, חייבים להודות שיש בו משהו.I was like you once, but then I opened my eyes. Open your eyes, Captain. Why is the Federation so obsessed with the Maquis? We’ve never harmed you, and yet we’re constantly arrested and charged with terrorism. Starships chase us through the Badlands and our supporters are harassed and ridiculed. Why?Because we’ve left the Federation and that’s the one thing you can’t accept. Nobody leaves paradise. Everyone should want to be in the Federation. Hell, you even want the Cardassians to join. You’re only sending them replicators because one day they can take their rightful place on the Federation Council.You know, in some ways, you’re even worse than the Borg. At least they tell you about their plans for assimilation. You’re more insidious. You assimilate people, and they don’t even know it.מה שעוד יותר טוב מהנאום הוא התגובה של סיסקו אליו. ליתר דיוק, חוסר התגובה: סיסקו צועק על אדינגטון שלא אכפת לו מכל זה, שאדינגטון בוגד ושהוא ישלח אותו לכלא לשארית חייו ולא משנה כמה יצטרך לרדוף אחריו. במילים אחרות, לא רק שאדינגטון ניצח בתחבולת גניבת הרפליקטורים שלו, הוא ניצח גם בקרב המילולי שאחריה. האם סיסקו מפסיד כי הוא מבין כמה אמת יש במה שאדינגטון עונה וקשה לו לסנגר על הפדרציה, או כי הוא פשוט אידיוט? לא ברור.אבל הסיפור האמיתי בפרק מבחינת סיסקו לא היה הבגידה של אדינגטון אלא הבגידה של קסידי, וכאן הוא לא יכול פשוט לשנוא את הצד השני: קסידי בוחרת לחזור ולהיעצר כי עם כל כמה ש-Duty calls עבורה מבחינת המאקי, כך גם מבחינת סיסקו, שאומר שהוא יחכה לה (האמנם? אני תוהה אם נראה יותר את הדמות של קסידי בסדרה או אפילו נזכיר אותה - נחיה ונראה).אז האידיליה של סיסקו? נופצה. קידום עלילה? קודם. התנגדות לאידאולוגיה של הפדרציה? נרשמה. היה גארק? היה. כל זה בוצע טוב? טוב. אחרי פרק או שניים קצת יותר חלשים מהרגיל, נראה שהסדרה חזרה לעצמה.",
        "url": "/ds9//S04/E22/For_the_Cause"
      }
      ,
    
      "s04-e23-to-the-death": {
        "title": "עונה 4 פרק 23 - To The Death",
        "content": "זה פרק טוב כמעט לכל אורכו, אבל בעיה מהותית במערכה האחרונה שלו גורמת לכל מה שהוא ניסה להשיג להיראות קצת כמו בדיחה. זה לא נעים לראות פרק יורה לעצמו ככה ברגל, ובפרט לא מסיבות של ריגושים זולים במיוחד של אקשן. בואו נדבר לרגע על אקשן: האקשן של מסע בין כוכבים גרוע. הוא היה גרוע מהרגע שבו קירק הלך מכות בלי חולצה עם מישהו שאמור להיות סוג של אל וקרע לו את הצורה. הוא היה גרוע לכל אורך הדור הבא. הוא נשאר גרוע גם ב-DS9. הבעיה היא שבעונה הזו, נראה שב-DS9 החליטו שיהיה אקשן, והרבה, והם אוהבים את זה יותר מדי, וזה בא על חשבון דברים אחרים, וזה לא טוב.הדיפיינט חוזרת ממשימת גירוש פיראטים מוצלחת אל DS9 ובקושי יש לנו שתי דקות להפוגה קומית של “באשיר יושב במושב של וורף” לפני שמגיעים חזרה אל התחנה כדי לגלות שהיא בדיוק חטפה מכה כואבת מכוח תקיפה ג’אמהדרי שבא, פוצץ דברים, גנב דברים והסתלק. זו תזכורת כואבת לכמה הג’אמהדר חזקים ובאיזו קלות הם יכולים לפצפץ את התחנה. אז למה בעצם הם לא עושים את זה? ומה הם ניסו להשיג עכשיו? שאלות טובות ומעניינות, וסיסקו המעוצבן יוצא בדיפיינט כדי לרדוף אחרי כוח התקיפה (ומשאיר את קירה בתחנה! שרשרת פיקוד!).במהלך המרדף, הדיפיינט נתקלת בספינה-המטה-להתפוצץ הסטנדרטית. הטוויסט הוא שזו ספינת מלחמה ג’אמהדרית. סיסקו מחליט בכל זאת להציל את הצוות, וכשהוא משתגר לספינה - ללא נשקים - התגובה הראשונה שלהם היא לחייך חיוך קריפי ולהגיד לכולם כמה הם ישמחו לחסל אותם. אה, וסוף סוף יש קלינגון שאפשר להילחם איתו אז בכלל. הם נראים קריפיים. הם נשמעים קריפיים. הם מפחידים. הם הג’אמהדר!הפרק הזה החליט להזכיר לנו שהג’אמהדר אמורים להיות מפחידים. בפעמים האחרונות ראינו אותם בצורה טראגית למדי. גם ב-The Abandoned וגם ב-Hippocratic Oath הם נראו בעיקר כמו תוצרי מעבדה מהונדסים מבולבלים שמנסים להילחם כדי לשרוד ולא מסוגלים להתגבר על העיוות שהמייסדים יצרו בהם. כאן המצב אמור להיות שונה. כאן יש לנו ג’אמהדר נורמליים. כאלו שטוב להם עם מה שהם. כמו האלו שראינו ב-The Jem’Hadar בסוף עונה 2. רק ששם זה היה מבט חטוף, וכאן אנחנו הולכים לבלות עם החבר’ה הללו את כל הפרק.כי מה שקורה הוא שפתאום צץ לו איזה וורטה (וואו, שנים שלא ראינו אותם) בשם וואיון ומזכיר לג’אמהדר מי שולט פה על אספקת הסמים שלהם ושצריך להיות נחמדים למי שהצילו אותם, ומסביר לסיסקו את הסיטואציה. מי שתקפו את התחנה, כמו גם מי שתקפו את הספינה שהדיפיינט הצילה את הצוות שלה, היו ג’אמהדר בוגדים. רגע, שוב? אחרי Hippocratic Oath יש עוד? מה הולך פה? הרעיון לא היה שהמייסדים שולטים בהם? ובכן, הפרק הגון מספיק כדי שסיסקו ישאל את זה ישירות את וואיון, שממלמל משהו על כך שהאגדה על השליטה המפורסמת של המייסדים בג’אמהדר היא קצת… אה… מופרזת. ובכן, שמנו לב!מכל מקום, בניגוד לבוגדים של Hippocratic Oath שניסו להיגמל מסמים, הבוגדים כאן מכוונים יותר גבוה. הם השתלטו על איזה מקגאפין שקר כלשהו שיכול להשמיד את היקום וכאלה, או סתם לאפשר להם להשתגר לכל מקום מתי שבא להם (זה מקגאפין גמור, אבל הוא מהווה קריצה יפה לפרק של TNG שבו הוא הוזכר ויש גם התייחסות של וורף לכך) והדברים שהם גנבו מ-DS9 הם מה שנותר להם על מנת להפעיל את המקגאפין. מכאן: הדיפיינט צריכה לשתף פעולה עם הצוות הלא גדול של ג’אמהדר שהיא אספה כדי להביס כוח גדול משמעותית יותר של ג’אמהדר לפני שהם משמידים את היקום וכאלה.כל ההקדמה הזו נעשית יחסית בזריזות, ברבע הראשון של הפרק. הרבע האחרון של הפרק יהיה הקרב הגדול. מכאן שחצי פרק הולך על המסע לשם וההכנות והחיכוכים הבלתי נמנעים בין הצוות של הדיפיינט והג’אמהדר. החלק האמצעי הזה נעשה מעולה, נהדר. בפרט נעשה שימוש מצויין בוורף. בקרב הפדרציה, וורף הוא אמנם שפוי יחסית לקלינגון, אבל הוא חמום מוח, אגרסיבי, מסוכן (ב-DS9 מבליטים את התכונות הללו שלו הרבה יותר מאשר ב-TNG, וטוב שכך). בקרב הג’אמהדר הוא כמעט בדיחה מרוב שהוא רכרוכי, ולכן הם מתמקדים בו עד שזה כמעט מגיע למכות. ובאופן כללי הג’אמהדר מביעים פקפוק וזלזול בלתי פוסקים ברכרוכיות של הפדרציה, חוסר הרצון שלהם להתפגר, וכדומה.הסצינה הטובה בפרק, לטעמי, היא דיאלוג של דקס עם ג’אמהדר שבוהה בה:Dax: Am I really that interesting? You’ve been standing there staring at me for the last two hours.Virak’kara: You are part of my combat team. I must learn to understand your behavior. Anticipate your actions.Dax: There must be something you’d rather do. Maybe get some sleep?Virak’kara: We don’t sleep.Dax: How about getting something to eat?Virak’kara: The white is the only thing we need.Dax: You don’t sleep… You don’t eat… What do you do for relaxation?Virak’kara: Relaxation would only make us weak.Dax: Well, you people are no fun at all. I’m glad I’m not a Jem’Hadar woman.Virak’kara: There are no Jem’Hadar women.Dax: So what do you do? Lay eggs?Virak’kara: Jem’Hadar are bred in birthing chambers. We are able to fight within three days of our emergence.Dax: Lucky you. So let me get this straight. No sleep, no food… No women. No wonder you’re so angry. After 30 or 40 years of that, I’d be angry, too.Virak’kara: No Jem’Hadar has ever lived 30 years.Dax: How old are you?Virak’kara: I am eight.Dax: I would have guessed at least 15.Virak’kara: Few Jem’Hadar live that long. If we reach 20, we are considered honored elders. How old are you?Dax: I stopped counting at 300.Virak’kara: You don’t look it.Dax: Thank you.וחוץ מזה יש לנו סצינת “או’ברייאן אוכל ומעצבן ג’אמהדר וגורם לוורף ללכת מכות איתם” שנגמרת בכך שאנחנו רואים איך סיסקו והג’אמהדר מענישים: סיסקו נותן לוורף ריתוק, מנהיג הג’אמהדר שובר את המפרקת לג’אמהדר הסורר. זו נקודת שפל יחסית. הדיאלוג עם דקס הבהיר בצורה הרבה יותר מעודנת את ההבדלים בין הפדרציה והג’אמהדר והסצינה הזו לא ממש הכרחית, אבל היא גם לא אמינה. חיסול של ג’אמהדר בזמן שהם צריכים כל אחד בשביל התקיפה… זו סוג של הודאה בכך שאין לחיילי העל הללו מנגנון ציות מינימלי והדרך היחידה לטפל בכל אי ציות היא ניפוי (ההרג הוא לא למטרות הרתעה; הג’אמהדר לא מפחדים ממוות בשום צורה). זה נראה לי לא יעיל בעליל, אבל אולי זול לייצר ג’אמהדרים.ויש לנו גם סצינה שבה וואויון הוורטה מנסה להיות קריפי אל אודו ולשכנע אותו לחזור הביתה. ולא מצליח. ויש גם סצינה מתוקה שבה או’ברייאן מפקיד אצל דקס הודעה מוקלטת למשפחה למקרה שלא יחזור - הפעם המי יודע מה שבה הוא עושה את זה - ודקס מנחמת אותו שהוא צפוי למות בגיל 140 או משהו, ואחר כך מגלה שגם היא עושה הקלטות שכאלה בעצמה. זו הייתה סצינה ממש מוצלחת. צריך יותר אינטראקציית דקס-או’ברייאן. למעשה, צריך יותר אינטראקציית דקס-הכל.ואז מגיע האקשן בסוף. אוי ווי. כמובן שלא קורה כאן משהו מפתיע במיוחד - יש קרב גדול והטובים מנצחים ומשמידים את המקגאפין. אבל הם עושים את זה בדרך לא סבירה בעליל. הייתה להם תוכנית פעולה נועזת כלשהי שהתבססה על יתרון ההפתעה וכאלה. כשהם משתגרים לכוכב הם מגלים שיש שדה כוח שקר כלשהו ופייזרים לא עובדים, ורגע אחר כך תוקפים אותם הג’אמהדר. אז מה שקורה לנו הוא שכולם צריכים להילחם בחרבות. נגד אינסוף ג’אמהדר עוינים. בלי יתרון הפתעה. בלי לאלתר שום תוכנית חדשה מתוחכמת מ”יאללה להיכנס בהם!!!!!1” ובלי כלום. והם מנצחים. הם קורעים לג’אמהדר האויבים את הצורה. יש לנו סצינות אקשן של דקס ושל וורף ושל סיסקו טובחים בג’אמהדרים ויוצאים בלי שריטה למעט הפציעה הזניחה הסטנדרטית שאותה חוטף הפעם סיסקו כשהוא מציל ממוות את מנהיג הג’אמהדרים, למרות שההוא כל הזמן מאיים על סיסקו אישית איך הוא יחסל אותו כשהם יפסיקו להיות בני ברית.זה פשוט מגוחך.הג’אמהדר אמורים להיות מכונות מלחמה מושלמות. הם מוצגים כך במפורש גם בפרק הזה. אני מאוד מעריך את אימוני הלוחמה של וורף ושל דקס, אבל זה לא אמור להפוך אותם לקוטלי ג’אמהדרים שכאלו. איך אפשר להתייחס ברצינות לג’אמהדר אם הם יוצאים בסופו של דבר בשר תותחים שכזה? וזה מייאש, כי זה לא היה הכרחי. היה אפשר לעשות סצינות קרב מרתקות הרבה יותר שכוללות הרבה פחות ג’אמהדר - אבל כאלו שממש נלחמים, ולדמויות ממש קשה להתגבר עליהן, ואולי אפילו צריך שאו’ברייאן יעשה את תעלולי הנינג’ה שלו או משהו. אין את זה. יש סצינות אקשן גרועות, כרגיל. אל תבינו אותי לא נכון, אני שמח לראות אקשן וזה נחמד ש-DS9 מנסים, אבל אפשר בבקשה לעשות את זה פחות רע?סוף דבר: הכוח המשולב של הפדרציה והדומיניון מחסל את הסיכון לשלום היקום. מפקד הג’אמהדר, במקום לחסל את סיסקו כפי שהבטיח, מחסל את וואיון דווקא כי הוא עיצבן אותו מוקדם יותר. ומה עם הסם שלהם שרק לוואיון הייתה גישה אליו? לא נראה שלמישהו אכפת או שהפרק בכלל חושב שצריך להתייחס לזה. תגובה אנשי הפדרציה לכל זה - בואו נסתלק מפה כמה שיותר מהר. הג’אמהדר הללו קריפיים!אם מתעלמים מקטע האקשן, הפרק עשה את “הג’אמהדר הללו ממש מפחידים” טוב מאוד והיו לו שלל רגעי דמויות מוצלחים. זה פרק טוב. אבל חייבים להתעלם מקטע האקשן. אני מקווה שהמצב ישתפר בהמשך גם בגזרה הזו.",
        "url": "/ds9//S04/E23/To_The_Death"
      }
      ,
    
      "s04-e24-the-quickening": {
        "title": "עונה 4 פרק 24 - The Quickening",
        "content": "זה היה פרק טוב, אבל כמו רוב הפרקים של עונה 4 שאינם עוסקים בוורף, היה בו גם משהו מאכזב, כי הוא לא הלך מספיק רחוק. הוא קיבל הזדמנות לשבור את התבנית, ובמקום זה סתם בעט בה קצת. אני בהחלט מעריך את מה שהם ניסו לעשות כאן, אבל הציפיות שלי מהסדרה בשלב הזה כנראה פשוט גבוהות מדי. אולי בעונות הבאות הן ייענו סוף סוף.אנחנו מקבלים סצינת פתיחה הומוריסטית של קווארק נגד קירה-אודו-וורף-או’ברייאן בקשר לפרסומות שקווארק השתיל בכל מקום. הסצינה הזו כאן כי המשך הפרק יהיה מאוד לא הומוריסטי, ויכיל בעיקר את באשיר ודקס, שיוצאים עם קירה לאיזו משימת סיור לא ברורה מעבר לחור התולעת. אני חייב להודות שאני לא מבין מה האסטרטגיה של הפדרציה בנוגע לרביע גמא; נראה שהם יוצאים למשימות אקראיות וחסרות חשיבות מעבר לחור התולעת למרות הסיכון להסתבך עם הדומיניון (לכאורה הם פועלים מחוץ לשטח של הדומיניון, אבל הדומיניון כבר הבהיר להם שאין דברים כאלו ושישארו מחוץ לרביע). בכל מקרה זה לא משנה הרבה כי המשימה לא יוצאת אל הפועל; הם קולטים אות מצוקה מכוכב שזועק “הצילו הצילו כובשים אותי” וממהרים לרוץ לסייע.בהתחלה הרגיז אותי התזמון המדויק כל כך שבו המשימה של באשיר ושות’ משתלבת עם הרס הכוכב, אבל מהר מאוד מתברר שמדובר על אות מצוקה בן 200 שנים שפשוט ממשיך לשדר בלופ, והכוכב עצמו כבר מזמן חטף את הזפטה מהדומיניון. אבל הוא לא הושמד לגמרי; התרבות בו חזרה לאיזה עידן פרה טכנולוגי, שזה מילא, אבל הדומיניון החליט כעונש להתנגדות של הכוכב לתת ליושביו מתנה - מחלה שבה חולים כולם, ועוברת לכל התינוקות. המחלה יוצרת נגעים אפורים מוזרים על הפרצוף ויתר הגוף. הנגעים הללו הם בלתי מזיקים ביומיום, עד שמתישהו נמאס להם, הם הופכים מאפורים לאדומים, גורמים ייסורי תופת לקורבנות ובסוף הורגים אותם. כיף. רוב האוכלוסיה מתה בגיל צעיר יחסית ומרשים שהם בכלל שרדו 200 שנה עד כה. באופן לא מפתיע, הסוג של מנהיג השכונתי הוא ה”רופא” שבעצם מבצע המתת חסד במי שהמחלה התפרצה אצלו.אל תוך הזוועה הזו נכנסים באשיר ודקס, ואחרי כמה דקות של התמצאות (שבמהלכן דקס נותנת את סיכת השיער שלה למישהי בשביל הנחיות - התירוץ הגרוע ביותר ביקום להראות את דקס עם שיער פזור ביתר הפרק) הם קולטים את כל מה שסיפרתי כאן. עכשיו, מה מישהו כמו באשיר יעשה בסיטואציה כזו? כמובן, יחליט שהוא זה שיושיע את הברברים המסכנים מאורח חייהם הבזוי וירפא את המחלה.חייבים לסספנד פה. חייבים לסספנד את זה שכולם שם נראים כמו בני אדם. חייבים לסספנד את זה שהביולוגיה שלהם דומה מספיק לזו של בני אדם עד שבאשיר בכלל יכול להיות יומרני עד כדי כך שיחשוב שהוא יכול לגשת בכלל לשאלה איך מרפאים דבר כזה. חייבים לסספנד או שאין פרק. זה סספונד סטנדרטי - אנחנו נאלצים לבצע אותו כל הזמן בסדרות כאלו. ועדיין היה לי קצת קשה לבצע אותו. לא נורא, הצלחתי, ולא נדבר על העניינים הללו יותר. בפרק עצמו יש התייחסות כלשהי לזה - באשיר ודקס מספרים לקירה על הצלחה דומה בטיפול במגיפה כלשהי בעבר. בסדר.עוד נקודה שעליה לא מדברים יותר בפרק היא השאלה של מה עשויות להיות ההשלכות של ביטול המחלה שהדומיניון גרם לה - האם זה לא ירגיז את הדומיניון? האם הם לא פשוט יבואו וישמידו את הכוכב? האם זה לא יגרום להם לתקוף את הפדרציה? לא מדברים על כך בפרק ואני מניח שלא ידברו על כך לעולם. כל המשך הפרק היה מתנהל באותה מידה אם היה מדובר על וירוס “רגיל” ולא נשק ביולוגי (אבל כמובן, אנחנו מקבלים פה עוד דוגמא לזוועות שהדומיניון מעולל, כדי שלא נחבב אותם חלילה).רוב המקומיים לא מתלהבים מבאשיר והשטויות שלו פרט לאישה אחת בשם אקוריה, שנמצאת בהריון מתקדם מבעל שכבר נפטר מהמחלה אבל טרם הגיעה לשלב הסופני בעצמה. זה מספיק כדי שהוא יתחיל לעבוד, ולאט לאט לרכוש את אמון המקומיים. יותר ויותר מקומיים בשלב הסופני של המחלה מצטרפים אליו בתקווה למרפא, ולמשך זמן מה נראה שהכל מתקדם יפה ובאשיר מצליח לפתח נוגדן למחלה, ואז משהו משתבש וכל הפציינטים של באשיר סובלים החמרה קריטית במצב שלהם ומתחילים להתפגר בייסורי תופת. ה”רופא” מגיע וממית את כולם שם, וכל הפרוייקט של באשיר קורס ומתרסק בצורה מזעזעת. וכדי שזה ממש יכאב, באשיר מבין שמה שגרם להחמרה במצב היה הוא עצמו - הסורקים שלו גורמים לוירוס לעבור מוטציות ולהחמיר את המצב.הסצינה הבאמת לא נעימה לצפייה הזו, של כל החולים מתפגרים בייסורי תופת ואז מומתים בזה אחר זה, היא צעד יפה של הסדרה בכיוון הנכון, של תקיעת סיכה בבלון היהירות של הפדרציה שרוצה להושיע כל מה שזז. באשיר לומד כאן לקח כואב במיוחד שרופא אמיתי כבר היה ככל הנראה לומד הרבה קודם. אבל הפרק לא נגמר פה.באשיר כבר נמצא על סף נטישה בייאוש של הכוכב, כשהוא מגלה שאקוריה - התומכת היחידה שלו, בעצם - הגיעה לשלב הסופני של המחלה. אז הוא מחליט להישאר ולעזור לה; בשלב הזה אפילו דקס כבר נוטשת אותו, אחרי שרוב הפרק היא שימשה בתור מתורגמנית טובה של שפת הדוקטורים שלו ליתר הציבור. כל העסק נמשך שבועות - ממש אוהבים ב-DS9 לקחת חופשות, מה?לרגע אחד נראה שהפרק הולך לכיוון אפל עוד יותר מאשר קודם. כאן לא מדובר על סתם חולה אקראי של באשיר אלא דמות שליוותה אותנו ואותו במשך כל הפרק ולמדנו לסמפט אותה. וכל הנסיונות של באשיר לעזור לה עולים בתוהו - זה כאילו “הנוגדן נעלם לה מהגוף”. כל מה שבאשיר יכול לעשות הוא להשאיר אותה בחיים מספיק זמן עד שיהיה ניתן לזרז את הלידה. אני חייב להודות שתהיתי מאוד מה הולך לקרות בשלב הזה ולאן הפרק יילך.והוא הלך, לצערי, לכיוון היותר מדי שמח. כי אז קורה נס והתינוק נולד ללא המחלה, ובאשיר מבין שזו ההשפעה של הנוגדנים שלו. הם לא “נעלמו” מהגוף של אקוריה אלא מנעו מהמחלה לעבור לתינוק. מה שאומר שבאשיר ריפא את המחלה, רק לא בצורה שהוא התכוון אליה. הדור הנוכחי אבוד, אבל הדור הבא הולך להיוולד ללא המחלה. המקומיים באקסטזה ומנפנפים בתינוק כאילו אין מחר. ואקוריה? בהתאם לקלישאה הסטנדרטית, מתה שניות לאחר שהתינוק נולד והיא רואה שהוא בריא.בשביל באשיר להציל את הדור הבא וכל הדורות שאחריו בלבד זה לא מספיק. הפרק מסתיים איתו ב-DS9, כשהוא עדיין מריץ סימולציות ומקווה למצוא את המרפא ולהציל את גם הדור הנוכחי. זה סיום שמנסה במובהק לא להיות שמח מדי, ואני מעריך את זה, אבל למען שמו של מוריס הילמן, באשיר עדיין ניצח את המחלה והציל את הכוכב. מעכשיו עד לקץ הדורות הוא אמור להיות קדוש שם או משהו. אני קצת מאוכזב מכך שהפרק נותן לבאשיר את הנצחון הזה. באשיר חייב להיכשל בצורה טוטאלית במשהו (וכפועל יוצא, הפדרציה חייבת להיכשל בצורה טוטאלית במשהו). זה מאכזב במיוחד אם זוכרים שהסדרה כבר עשתה דבר כזה בדיוק, אבל עם אודו - הנסיון של אודו ב-The Abandoned “להציל” ג’אמהדר תינוק מהגורל שמצפה לו נכשל בצורה טוטאלית. כאן לא עשו את זה.למרות התלונות הללו, הפרק הזה בהחלט סיפק את מה שעונה 4 מספקת: הוא היה מעניין, הוא היה נוגע ללב, והוא עשה שימוש טוב בדמויות שלו (באשיר בעיקר, כמובן, אבל גם דקס; ושוב פעם נחמד לראות איך באשיר ודקס עובדים טוב ביחד וכל הקריפיות של תחילת הסדרה נעלמה). אולי אין מנוס מלחכות עד שתיוולד עונה 5 ולא יהיה בה את המחלה הכרונית של ללכת-כמעט-עד-הסוף-אבל-בעצם-לא של הסדרה עד כה.",
        "url": "/ds9//S04/E24/The_Quickening"
      }
      ,
    
      "s04-e25-body-parts": {
        "title": "עונה 4 פרק 25 - Body Parts",
        "content": "עוד פרק פרנגים - וספציפית קווארק - מוצלח. למרות שהוא לא מספר לנו יותר מדי דברים חדשים על הפרנגים, הוא כן לוקח את הדמות של קווארק צעד אחד קדימה - והשאלה היא מה יעשו עם זה מעכשיו.אבל לפני כן, בואו נדבר על עלילת המשנה. בסדרת מד”ב הומוריסטית שלא אנקוב בשמה כי ספוילרים יש פרק שבו חללית עם רופא ובנוסף לכך גבר ואישה שבמקרה ממוזל היו זוג ובדיוק נפרדו מתרסקת. הגבר נפצע קשה ולרופא אין איך לטפל בו במקום, אז באופן זמני הוא מעביר את הראש של הגבר אל האישה, ליד הראש שלה. על הרעיון הפסיכי הזה בונים כמה בדיחות טובות וגם צוחקים על הרופא הכושל.עלילת המשנה כאן היא אותו הדבר בערך רק עם התינוק של קייקו או’ברייאן. לאחר תאונה בחללית שבה נמצאים קייקו, באשיר וקירה באשיר נאלץ להעביר את התינוק של קייקו אל קירה. לתינוק שלום. לקירה שלום. גם לקייקו שלום אחרי מנוחה קצרה. ואו’ברייאן? בהלם, כמובן. מן הסתם הוא תוהה מתי אפשר יהיה להחזיר את התינוק, וכאן בא באשיר עם ממבו-ג’מבו רפואת באג’ורים שמסביר למה לא יהיה ניתן להחזיר אותו וצריך לתת לקירה ללדת אותו בעצמה. נקודה יפה לזכות DS9: בשיחה שלהם או’ברייאן דווקא מזדעק על ההבדלים בין האנטומיה האנושית והאנטומיה הבאג’ורית ובאשיר צריך לשלוף עוד ממבו ג’מבו שיסביר איך הוא סידר את זה שההעברה תהיה אפשרית. בקיצור, קשה להתלונן על קו העלילה הזה שחשב על כל מה שנוכל לומר עליו.העניין הוא שגם אין פה קונפליקט של ממש. בסוף הפרק קירה אפילו מגדילה לעשות ועוברת לגור אצל האו’ברייאנים כדי שימשיכו להיות קרובים לתינוק. אז מה שהוא רעיון מד”בי מעניין לא מקבל כאן חיים משלו, אבל החלק הזה של הפרק עדיין היה מהנה.כמובן, לכל הדבר הזה יש סיבה טובה - אילוצי הפקה. השחקנית של קירה נכנסה להריון (מהשחקן של באשיר! אההההה! יותר מדי מטא!) ובמקום טריקי ההסוואה הרגילים הסדרה החליטה להשתמש בשיטה המקובלת-אבל-פחות של להכניס את הדמות להריון. הבחירה להשתמש בקייקו בצורה הזו היא מוצלחת למדי - הנכונות של קירה לסייע בסיטואציה כזו סבירה בהרבה מאשר שהיא תחליט שבא לה לעשות ילד משאקר.עד כאן קו העלילה הזה, וכעת אל המנה הפרנגית העיקרית. הפרק מתחיל בתור קומדיה של טעויות - קווארק מגלה מהרופא הפרנגי שלו שהוא חולה בתסמונת נדירה והולך למות עוד שבוע. קווארק נכנס להלם ורום עוד יותר. קווארק מנסה לסגור את ענייניו האחרונים. קווארק נכנס לדכאון מכך שבתור פרנגי הוא נתפס כמשת”פ של הפדרציה ובכלל נחשב לבדיחה. רום מציע לו למכור את גופתו לכל המרבה במחיר - מסתבר שזה עניין פרנגי שכזה - מתוך תקווה שזה יעודד את קווארק. מישהו מגיש לקווארק הצעה נדיבה במיוחד. קווארק חושב שזה זאק הנאגוס ומתלהב. קווארק מקבל את ההצעה. קווארק מקבל טלפון מהרופא שאומר לו שהאבחנה הייתה שגויה. קווארק שמח מאוד על כך שעכשיו יוכל לתבוע את הרופא. קווארק גם שמח קצת להישאר בחיים. ואז מגיע בראנט.פגשנו את בראנט פעמיים ובשתי הפעמים הוא ניסה להרוס לקווארק את החיים. בפעם הראשונה הוא רדף אחרי אמא של קווארק שהעזה להרוויח כסף - ולכן, אחרי קווארק. בפעם השניה הוא רדף אחרי האח של קווארק שהעז להקים איגוד - ולכן, אחרי קווארק. הפעם השניה הייתה כואבת במיוחד מבחינת קווארק כי הבריונים של בראנט שברו לו את העצמות. מי זה בראנט? הוא מייצג את זרוע האכיפה של החברה הפרנגית (חברה שכבר ראינו שהיא הכל מלבד שוק חופשי), אבל בפרק הנוכחי הוא יוצא נגד קווארק מסיבות אישיות, בעזרת הכסף הפרטי שלו, סתם כי בא לו. הוא אפילו אומר במפורש שזה לא ממש בגלל התקריות הקודמות אלא בגלל שקווארק הוא… הנה זה בא… פילנטרופ. הוא שולף כל מני תקריות מהעבר שבהן קווארק היה אפילו קצת בסדר בתור איש עסקים. מבחינת בראנט זה שיקוץ על החברה הפרנגית. סרטן שצריך לעקור. אם כן, בראנט הוא סוג של אינקוויזטור, והוא פועל מלהט דתי. בכלל, האספקט הדתי של הפרנגים מאוד מודגש בפרק הזה.התעלול של בראנט פשוט מאוד - הוא מצפה מקווארק למלא את החוזה ביניהם. החוזה הוא: תוך שישה ימים, בראנט אמור לקבל שאריות קווארק שמאוחסנות יפה בקופסאות. איך קווארק יעשה את זה? ובכן, בראנט אומר לו במפורש שיתפגר. או ישלם למישהו לחסל אותו או וואטאבר. הפרטים לא חשובים. חשוב לכבד את העסקה.ושוב אנחנו בפינתנו “פרנגים הם הסוחרים הגרועים בעולם!”. השטיק הזה של מכירת הגוף אחרי המוות מתואר בפרק בתור משהו מאוד נפוץ אצל הפרנגים. מן הסתם סיטואציה כמו זו שיש עכשיו כבר התרחשה אינספור פעמים בעבר. נשמע בלתי סביר בעליל שחוזה המכירה הסטנדרטי שקווארק השתמש בו לא יכיל סעיף יציאה במקרה שבו ההתפגרות המיועדת התבטלה. אבל בלי זה אין פרק, אז נחליק את זה.יש לקווארק דרך מוצא אחרת, כמובן: להפר את החוזה עם בראנט. אבל זה שקול לאכילת צ’יזבורגר חזיר בצהריי יום רמדאן תוך כדי קיום יחסי מין הומוסקסואלים. זו בעצם תהיה הדרך של קווארק להגיד שלעזאזאל עם כל אורח החיים הפרנגי הזה. זה צעד שרום עשה, אבל קווארק לא מוכן לעשות. כמובן, יהיו גם השלכות פרקטיות יותר: כל הרכוש של קווארק יוחרם, אמו תושלך לרחוב, והפרנגים יסרבו לקיים כל קשר איתו. בקיצור, יקרה לו מה שקרה לוורף בתחילת העונה, רק אצל הפרנגים.מה עושה קווארק? את מה שהוא צריך לעשות - הולך אל גארק - היי גארק! מזמן לא ראינו אותך! - ומבקש ממנו שיעורר קצת את הצד של הסוכן החשאי שלו וירצח מישהו. רום מתלהב מכך שלקווארק יש את האומץ לחסל את בראנט (זוכרים איך ב-The Nagus לרום - אז עם אישיות די שונה מכרגע - היה אומץ לחסל את קווארק?), אבל כמובן שקווארק מבקש מגארק שירצח אותו עצמו.כשרום מנסה להניא את קווארק מהעניין, קווארק שולף נאום שמראה לנו שהוא דתי לא פחות מבראנט:That’s who I am. That’s what I do. I’m a businessman. And more than that, I’m a Ferengi businessman. Do you know what that means? It means that I’m not exploiting and cheating people at random. I’m doing it according to a specific set of rules. The Rules of Acquisition. And I won’t disregard them when I find them inconvenient.… And when I arrive at the gates of the Divine Treasury the Registrar will accept my bribe and usher me inside and do you know why? Because I diedexactly the way I lived– as a Ferengi!נאום יפה, אבל קווארק לא אוהב למות. אנחנו רואים הדגמה יפה של האופן שבו גארק שובר לקווארק את המפרקת, אבל זו רק תצוגת תכלית בהולודק, וקווארק לא מתלהב מהרעש. למעשה, שום שיטה שגארק מציע לו לא מוצאת חן בעיניו. כפי שגארק אומר, עבור אדם שרוצה להרוג את עצמו, קווארק נראה די נחוש בדעתו לחיות. לבסוף גארק מבטיח לקווארק שהוא יעשה משהו מפתיע וקווארק לעולם לא ידע מה פגע בו.מרגע זה והלאה קווארק בחרדה מתמדת, נכנס למיטה ומתעורר - הופס! בשערי הכניסה ל-Divine Treasury. שם הוא פוגש את גינט, הנאגוס הראשון. וגינט הוא… אה… נראה כמו גרסה זקנה של רום. כאן נופל לקווארק האסימון שהוא בסך הכל חולם. ומה התפקיד של גינט? ובכן, לשמש בתור המלאך הטוב ולהגיד לקווארק לשבור את החוזה עם בראנט. מכיוון שגינט הוא סוג של ישו או משה או מוחמד - הנביא שכתב את ה-Rules of Aquisition מלכתחילה, הדיאלוג נושא, כמובן, אופי דתי - ומנצל את ההזדמנות לכך שזו הדת הפרנגית ולא הדת הבאג’ורית כדי לעשות ממנה (ומדתות בכלל) צחוק:Gint: Now, I’ll make it simple. You have to break the contract with Brunt.Quark: You got to be joking. You’re Gint. You wrote The Rules ofAcquisition– the scared precepts upon which all Ferengi society is based. You of all people can’t expect me to break them.Gint: Why not? They’re just rules. They’re written in a book, not carved in stone. And even if they were in stone, so what? A bunch of us just made them up.Quark: Are you saying they don’t matter?Gint: Of course, they matter. That’s why they’re a best seller. But we’re talking about your life here. The Rules are nothing but guideposts… suggestions.Quark: Then why call them “Rules”?Gint: Would you buy a book called “Suggestions of Acquisition?”. Doesn’t quite have the same ring to it, does it?Quark: You mean it was a marketing ploy?Gint: Shh! A brilliant one. Rule of Acquisition 239:Quark: “Never be afraid to mislabel a product.”אוקיי. אז זה מה שהמלאך הטוב מציע לקווארק. ומה מציע המלאך הרע, בדמות בראנט? ובכן, הוא מחליט לעשות פרדי קרוגר ומנסה לחנוק את קווארק תוך כדי החלום שלו. המסר עובר. קווארק מתעורר וכנראה רץ אל גארק לבטל את כל העסק - אנחנו לא רואים את זה קורה ובעצם לעולם לא נדע איך גארק תכנן להפתיע את קווארק. אוף.אז קווארק הולך אל בראנט, מחזיר לו את הכסף פלוס ריבית, וסופג את הבושה של שבירת חוזה + הוקעה פומבית + החרמה של כל הרכוש שלו. ומה עכשיו?הפרק יכל להשאיר את קווארק בתוך הכישלון הטוטאלי הזה, אבל הפעם דווקא נראה סביר שמשהו ירים את קווארק מתוך הבוץ, והמשהו הזה הוא כמובן DS9 עצמה, כשמתחיל להגיע זרם של אנשים שמביאים לקווארק משקאות ורהיטים אקראיים ש”צריכים מקום אכסון” וקווארק מבין מהר את הרמז ודורש מסיסקו תשלום עליהם, וכיוצא בזה. זה קיטש, אבל זה קיטש מהנה ואני מחבב את הסוף הזה. זה גם מעיד על כך שהשינוי של הפרנגים בעינינו במהלך הסדרה משפיע גם על הדמויות של DS9 עצמה. וכמובן, זה לא באמת הפי אנד עבור קווארק. ההתרחשות הזו הכריחה אותו לעבור סופית לצד השני של המגרש. הוא עדיין מנודה מקהילת הפרנגים; הוא מוצא את עצמו נדחף לקהילת DS9 נגד רצונו. כדי להבהיר לנו את זה טרחו לתת לנו את הדיאלוג הזה שלו עם רום, כשהוא עוד חושב שהוא הולך למות:Quark: I’m inextricably linked to the Federation. I’m a joke on Ferenginar. Starfleet’s favorite bartender! The synthehol king! What a legacy.Rom: You’re not a joke here. You’re a respected businessman… a pillar of the community. A man with… many friends.Quark: Friends? Community? You sound like some sniveling hu-man. The only opinions I care about are those of my peers– Ferengi businessmen.מעבר הצדדים הזה של קווארק משעשע עוד יותר כשזוכרים את הנאום של אדינגטון מ-For The Cause. הנה הפדרציה עושה לה אסימילציה של פרנגים - רק רום וקווארק ונוג בינתיים, אבל מה הלאה?",
        "url": "/ds9//S04/E25/Body_Parts"
      }
      ,
    
      "s04-e26-broken-link": {
        "title": "עונה 4 פרק 26 - Broken Link",
        "content": "העונה התחילה באקורד פתיחה בומבסטי עם המון קלינגונים והמון אקשן. היא מסתיימת באקורד מינורי בהרבה, בלי קרבות חלל ושגעונות, אבל כן עם קידום כלשהו של הדמויות והעלילה. ספציפית, קידום של אודו. ואודו הרי מלכתחילה היה הדמות המעניינת בסדרה.אנחנו מתחילים עם קטע הומוריסטי שבו גארק מנסה לשדך לאודו מישהי וכרגיל, כושל נחרצות. אודו מזכיר לנו את הריחוק שהוא בוחר לנקוט מבני האדם (למרות הדבר ההוא שלא מדברים עליו עם קירה) וכשהבחורה מנסה להזמין אותו לאכול הוא אפילו מגדיל לעשות ומזכיר לנו שהוא לא אוכל. ואז כשהיא מסתלקת וגארק נוזף בו, אודו פתאום קורס ומתחיל להתפתל ולהפוך חזרה לג’לי וכאלה. לא נעים.לבאשיר אין תשובה טובה. אודו חולה במשהו, ומשהו קטלני. בקצב הזה הוא יחזיק רק שבוע שבועיים, וכל הנסיונות שלו לשפר את המצב עולים בתוהו. נקודה לזכות הסדרה: הם מתייחסים במפורש, פרק שלישי ברצף, לסוגיית “איך באשיר בכלל מסוגל להיות רופא לגזעים שהוא לא מכיר?”. אודו אומר לו במפורש שהוא מבזבז זמן כי מה באשיר בכלל מבין בפיזיולוגיה של משני צורה, ובאשיר עונה שהוא דווקא יודע לא מעט מההשוואה של נתוני הבדיקות של אודו בשנים האחרונות עם הנתונים הנוכחיים.הפרק מקדיש כמה דקות לנסיונות של אודו להעמיד פנים שהוא יתאושש. כשקירה מביאה לו לקרוא את דו”חות הבטיחות (להביא לו לקרוא ספר רגיל? לא!) הוא רץ לנסות לעצור מבריחה ומתפרק לגמרי, תרתי משמע. בקיצור, לכולם ברור מה הדבר היחיד שאפשר לעשות. הדבר הזה הוא: להעלות את באשיר עם אודו על ספינה קטנה ולשגר אותם לרביע גמא לחפש את משני הצורה. הדבר הזה הוא לא: להעלות על הדיפיינט את אודו, באשיר, סיסקו, דקס, או’ברייאן, וורף וגארק ולשלוח את כולם להרפתקאה הזו שאין סיבה טובה שיצאו ממנה בחיים, אבל זה מה שהסדרה עושה (אבל נקודה חיובית - סיסקו אומר באופן מפורש לקירה להישאר - עוד פעם שבה זוכרים שזה התפקיד שלה). למה גארק מצטרף? הוא משכנע את סיסקו בכך שהוא יהווה חברה טובה לאודו יותר מהאחרים, כי במקום להיות אמפתי ולרחם עליו הוא יספר לו סיפורי מעשיות ריגול מסמרות שיער; והוא גם משכנע את סיסקו בכך שהסיבה האמיתית שבגללה הוא מצטרף היא לחקור את משני הצורה על ניצולים אפשריים מהתבוסה המחפירה של הקרדסים בעונה שעברה ב-The Die is Cast; אבל כרגיל, אנחנו מניחים שיש לו סיבה אחרת.אודו יוצא מהתחנה כשהוא נראה כמו חצי אדם וחצי ג’לי ועדיין מתעקש ללכת בעצמו בזמן שכולם בוהים בו. ואפילו זוכה להבעת הדאגה הכי כנה של קווארק שרק אפשר - הלה מודיע לו שבזמן היעדרו מהתחנה הרווחים שלו מהברחות הולכים לקפוץ פלאים. והופס, אנחנו עוזבים את התחנה ויוצאים לרביע גמא. זה כבר פרק סוף עונה שלישי ברציפות שבו עיקר פרק סיום העונה לא מתרחש על התחנה.כמו שקרה ברוב הפרקים, בערך החל מ-For The Cause, הפרק לוקח את עצמו בקצב איטי וממלא את עצמו בדיאלוגים של דמויות על דברים זניחים לכאורה - או’ברייאן על איך שקייקו וקירה צוחקות עליו מאחורי הגב; גארק מספר לאודו את הסיפור מהתקופה שבה הוא היה “גנן” על עולם הבית הרומולאני (גם ב-Body Parts הוא התייחס לעצמו כ”גנן” כשהכוונה הייתה למתנקש!), דקס צוחקת על כמה שכולם מרגישים “עירומים” כשהדיפיינט בלי הסוואה, וכן הלאה. בסופו של דבר הפרק מתקדם בצורה המתבקשת - לספינה משתגרת משנת הצורה החביבה עלינו עם כמה ג’אמהדר שמתרכזים בלהיראות עצבניים, להרביץ לאו’ברייאן ולכוון נשקים על כולם. משנת הצורה מסכימה לעזור לאודו, אבל התנאי הוא שעליו להגיע אל עולם הבית החדש שלהם ולהישפט שם על משנה הצורה שהוא הרג ב-The Adversay. זו סיטואציה חדשה גם עבור משני הצורה, כך שהם לא ממש בטוחים מה בעצם לעשות איתו. לכן לקח להם כל כך הרבה זמן (עונה שלמה) להזיז את התחת בנוגע לכך.וכן, למקרה שלמישהו היו ספקות, הם הדביקו את אודו במה שזה לא היה. כדי להכריח אותו לחזור. החבר’ה הללו לא נוהגים להשאיר דברים ליד המקרה.גארק מנסה לנצל את ההזדמנות שמשנת הצורה על הספינה כדי לתהות מה עלה בגורל הנעדרים מהקרב ההוא של הקרדסים נגד עולם הבית של משני הצורה. מה שגורר את התגובה הבאה:“They’re dead. You’re dead. Cardassia is dead. Your people were doomed the moment they attacked us. I believe that answers your question.”“It was a pleasure meeting you.”כמה מלבב.אודו משתגר עם סיסקו ובאשיר לעולם הבית החדש (שאליו הם הגיעו בניווט של הג’אמהדר, ואפילו טרחו להראות לנו איך הג’אמהדר שמים מכשיר שימנע מהספינה לזכור את המסלול), על מה שנראה כמו אי בלב ים של חומר-משני-צורה, שאליו אודו נכנס. לא, אנחנו לא רואים את המשפט. במקום זאת אנחנו רואים את וורף הולך מכות עם גארק - גם טוב. על מה הם הולכים מכות? כצפוי, המשימה האמיתית של גארק (ולא ברור אם על דעת עצמו או לא) היא לנסות ולנצל את שעת הכושר הזו ואת הנשקים של הדיפיינט כדי לפצפץ את משני הצורה אחת ולתמיד. אני לא מבין, הוא לא למד לקח מ-The Die is Cast? הרי ברור שיש להם עוד הגנות. הם ממש לא טיפשים. מכל מקום, וורף עוצר אותו בזמן ולא משתכנע מטיעונים כמו“Come now Mr. Worf, you’re a Klingon, don’t tell me you’d object to a little genocide in the name of self defense!”אז יש מכות. מי מנצח? וורף, אבל בנקודות - גארק הרבה יותר קשוח ממה שנראה, כמובן. נראה לי שעדיין לא ברור אם יש מישהו בסדרה שמסוגל לנצח את וורף במכות.המשפט של אודו נגמר והוא חוזר לאי הקטן של סיסקו ובאשיר, מינוס ה”בגדים” שלו, ובקושי בהכרה. זה כבר אומר שמשהו מוזר קורה פה. והמשהו המוזר הזה הוא מה שבשבילו כל הפרק הזה היה שווה - משני הצורה בחרו את העונש ההולם ביותר - הם הפכו את אודו לילד אמיתי. כלומר, לבן אדם (למה לא באג’ורי? מה זה פה?). בכך אודו מצטרף לשושלת מפוארת שהולכת וגדלה של דמויות שזכו להגליה ונידוי מהחברה שלהן - קודם כל גארק, עוד לפני שהסדרה התחילה ועד עכשיו לא ברור למה; אחר כך וורף שהעז להיות יותר מדי בן אדם ולא קלינגון משוגע; בפרק הקודם ממש קווארק שהעז להיות יותר מדי בן אדם ולא פרנגי משוגע; ועכשיו אודו שהעז להיות יותר מדי בן אדם ולא משנה צורה משוגע. אדינגטון חוכך ידיים בשמחה כשהוא רואה איך התלונות שלו על הפדרציה שעושה אסימלציה תמיד עובדות, גם בסדרה שנתנה במה לתלונות הללו מלכתחילה.זה צעד מבריק ואמיץ יחסית של הסדרה. פעם שניה שהיא עושה את זה עם אודו. בתחילת הסדרה, אודו הגיע עם מאפיינים שהפכו אותו אוטומטית לדמות מעניינת: משנה צורה, בעל עולם בית לא ידוע. זה נתן אפשרות לבסס הרבה פרקים בדיוק על העניינים הללו. ואז בתחילת עונה 3 נתנו את התשובה ל”מה הבית של אודו” ובמקום לאבד משהו, הסדרה רק הרוויחה. עכשיו לוקחים מאודו עוד משהו ומאלצים את הסדרה לעשות דברים חדשים עם הדמות שלו - אני בטוח שגם את זה היא תעשה היטב. כאן זה לא שינוי שדומה לשינוי האדיר של או’ברייאן ב-Hard Time שהוא כל כך אדיר שהסדרה לא תוכל יותר להתייחס אליו לעולם; כאן זה שינוי שיהיה מהותי לדמות בכל יתר הסדרה, אני משער.הסוף דבר מבחינת אודו לא רע - הוא חוזר לתחנה לאותו תפקיד (סיסקו טוען שהוא הטוב בתפקיד בכל הרביע), וגם מקבל מגארק (שניה לפני שהוא נכנס לחצי שנה בכלא על התעלול שלו עם הפצצת משני הצורה) בגדים שנראים בול כמו הבגדים המזוייפים שלו ואמירות “כמה שאני מקנא בך על כל המאכלים שתזכה לאכול בפעם הראשונה”. גם הבחורה שפלירטטה עם אודו בתחילת הפרק חוזרת כדי לרמוז לו שיש יתרונות למצבו הנוכחי. אבל זו לא דרך לסיים את הפרק באופן דרמטי, אז תחת זאת אנחנו רואים סוג של הכרזת מלחמה של הקלינגונים על הפדרציה (כי מה שקרה בתחילת העונה לא הספיק, כן?) שאותה גאורון מקריא בטלוויזיה לכולם, וכשאודו רואה אותו הוא טוען שעל פי המידע החטוף שהוא ראה בזמן ששהה במשפט עם משני הצורה, גאורון הוא בעצמו משנה צורה. הא!לדעתי זה נסיון לא מעניין כל כך לתת אקורד סיום בומבסטי לעונה. מה זה משנה אם גאורון משוגע כי הוא משנה צורה או כי הוא קלינגון? ראינו ב-Paradise Lost שגם בלי משני צורה המנהיגים יכולים להיות מטורללים. השאלה היא רק איך עוצרים אותם, משני צורה או לא. לכאורה, הסדרה הכריזה כאן שהיא מתקדמת קדימה עם הקלינגונים ובכלל; בפועל, השינוי שעבר על אודו נראה לי משמעותי הרבה יותר.",
        "url": "/ds9//S04/E26/Broken_Link"
      }
      ,
    
      "s04-summary": {
        "title": "עונה 4 – סיכום",
        "content": "אז מה היה לנו?הקלינגונים המשוגעים משתגעים. ג’ייק סיסקו מתבגר. באשיר רופא מסור של ג’אמהדר מפחידים. קירה ודוקאט צוות לעניין. גלגול קודם של דקס חוזר לרדוף אותה ולשם שינוי זה מעניין. מריצים קטעים עם הדיפיינט. מריצים קטעים עם הפרנגים ברוזוול. הקלינגונים השפויים משתגעים. מריצים קטעים עם באשיר וגארק בונד. משני צורה על כדור הארץ. בעצם הם לא הבעיה האמיתית שם. אודו מאבד את זה. קירה ודוקאט צוות לעניין. לוורף יש צרות משפחתיות. רום יורק על המסורת הפרנגית. מריצים קטעים על הדת הבאג’ורית. לוורף יש צרות משפטיות. או’ברייאן גיבור טראגי. מריצים קטעים בעולם המראה. אודו מתחתן. המאקי מכים שנים. הורגים ג’אמהדר מפחידים בעזרת ג’אמהדר מפחידים. באשיר רופא מסור של חייזרים מרביע גמא. קווארק יורק על המסורת הפרנגית. אודו מאבד את זה!עונה 3 הייתה מצוינת. עונה 4 ככל הנראה אפילו יותר טובה. יש בה כמה פרקים מצויינים, שיכולים להתחרות בכבוד על תואר “הפרק הטוב ביותר בסדרה” (עד כה), אבל יותר מכך - כמעט ולא היה בה פרק חלש. יש רק פרק אחד שאני יכול להגיד עליו בבירור שהוא גרוע, וזה The Muse, וגם שם רק בגלל החלק של ג’ייק סיסקו - החלק השני היה סביר. גם כשהסדרה עשתה בעיקר שטויות לטעמי, כמו ב-Our Man Bashir או ב-Starship Down, התוצאה הייתה עדיין פרק לא רע, בוודאי ביחס לפרקים של שתי העונות הראשונות. במילים אחרות, נראה שהסדרה עלתה סופית על הפסים והגיעה לשלב שבו כל הדמויות והרקע והעלילות כבר מבוססים מספיק כדי שרק פאשלה נוראית תוכל ממש לקלקל פרק.זה די משמח אותי לראות שזה המצב. בסדרות חדשות יותר שיצא לי לראות, בדרך כלל העונות הראשונות היו מצויינות, וככל שהסדרה התקדמה כך היא התחילה לאבד גובה, כשהרעיונות הראשונים אזלו ולסדרה לא היה כיוון ברור. כאן זה בדיוק המצב ההפוך וזה אחלה. מהבחינה הזו, זה מאוד דומה ל-TNG שגם בה בערך בשלב הזה (אולי יותר לקראת עונה 5) הסדרה עלתה לרמה גבוהה מאוד.אם יש לי ביקורת כלשהי על הסדרה, היא בכך שהעלילה הראשית כמעט ולא זזה העונה. העונה נפתחה עם מהומת קלינגונים, אבל כל יתר העונה הייתה סוג של מלחמה קרה איתם, כשהפיצוץ המובטח קורה רק בדקה האחרונה של סוף העונה. עם הדומיניון המלחמה הקרה שהתחילה בעונה שעברה נמשכה גם היא: היו לנו שני פרקים עם ג’אמהדר סוררים (ובאחד מהם היה שיתוף פעולה של ממש עם הדומיניון), אבל מעבר לכך? לכאורה Homefront הציגה איום של משני צורה בכדור הארץ, אבל הרעיון הזה נזנח מהר מאוד לטובת החשש מבני אדם אמיתיים שמשתלטים על כדור הארץ. בקיצור, העלילה לא זזה. ואנחנו כבר בעונה 4 - אצל השכנים בבבילון 5, זו העונה שבה העלילה הגיעה לשיאים המרובים שלה.אבל לא נורא. משהו בוער? לא. העונה הייתה מצויינת? כן. כנראה העלילה תזוז בהמשך? סביר להניח. אז אין לי תלונות.גם קווי העלילה המשניים לא זזו בצורה יוצאת דופן. היה לנו פרק אחד שהזכיר שהמאקי עדיין פעילים (For the Cause) ושני פרקים על פוליטיקה באג’ורית בלי שום מופע של קאי ווין. מה שכן התקדם העונה היו קווי העלילה ה”אישיים” של הדמויות. בפרט, זה של אודו, זה של קווארק ורום (ונוג, אבל פחות) וזה של דוקאט. וכמובן, וורף. עוד מעט נדבר על וורף.עכשיו אני רוצה לבחור את הפרק הטוב בעונה לטעמי, אבל זו בעיה כי יש יותר מדי. אז בואו נזכיר את כל מי שאהבתי במיוחד, על פי הסדר שלהם: The Way of the Warrior היה פרק פתיחת עונה מושלם. The Visitor היה חריגה מעניינת מהשגרה ושימוש מוצלח בג’ייק סיסקו שהוא כמעט ולא זוכה לו. Hippocratic Oath השתמש בבאשיר ואו’ברייאן בו זמנית בצורה נפלאה. Rejoined נתן לדקס סוף כל סוף “פרק דקס” שמצדיק לגמרי את הרקע של הדמות. Little Green Men ממש הצחיק אותי, ולשם שינוי כי צחקתי עם הפרנגים ולא עליהם. The Sword of Kahless היה גם מצחיק, גם מטריד וגם הוציא את המיטב משלוש הדמויות שלו. Hard Time הוציא לאו’ברייאן את המיץ וגם לנו, ו-For the Cause לבדו הצדיק את כל קו העלילה של המאקי. והשמטתי עוד הרבה פרקים אחרים שהיו מצויינים. פשוט יש יותר מדי.בואו נדבר עכשיו על הדמויות. ראשית, ג’ייק סיסקו. מה יהיה עם ג’ייק? הוא לא הופיע יותר מדי העונה, וכשהוא הופיע - פעם אחת נתנה לנו את אחד מהפרקים הטובים בסדרה, והפעם האחרת נתנה לנו (באשמת החלק שלו, אם כי לא באמת באשמת הדמות) את אחד מהפרקים הגרועים בה. ג’ייק ממשיך להיות דמות מבוזבזת ברובה, ועכשיו הוא גם כבר לא באמת ילד אז הייחוד שלו הולך ומתפוגג.אצל סיסקו השינוי המהותי ביותר העונה היה הקרחת, כמובן. טוב, גם מה שקרה ב-For The Cause די השפיע עליו, אני מניח. לכאורה גם Accession היה רלוונטי אליו אבל לא ממש התעסקנו עם קו העלילה של “סיסקו הנביא” העונה חוץ מזה. באופן די מתסכל, זוג הפרקים החשובים ביותר של סיסקו העונה - Homefront ו-Paradise Lost - פשוט לא עבדו כל כך טוב. נראה לי שהרגע הטוב ביותר של סיסקו בעונה היה השיחה עם וורף בסוף Rules of Engagement, שהוא לכאורה פרק וורף בכלל.בגזרת קירה המצב לא יותר טוב. קירה היא אחת מהדמויות המעניינות ביותר בסדרה - סוג של אאוטסיידרית לפדרציה, עם אמונות ועקרונות שדי זרים לסטאר טראק, ובתוספת גם שחקנית מצויינת - ואני מרגיש שלא עשו עם זה יותר מדי הפעם. שני הפרקים הטובים ביותר של קירה העונה היו אלו שבהן היא מצוותת עם דוקאט. בשני המקרים הללו זה היה שילוב מעולה והפרקים היו מהנים מאוד, אבל קירה ייצגה את הצד השפוי והמוסרי בהם. לא בשביל זה יש לנו אותה פה!דקס, כאמור, קיבלה סוף סוף פרק ראוי באמת - Rejoined - אבל גם פרק אליו הייתה לה נוכחות גדולה העונה. בעונות הראשונות זו הייתה דמות מבוזבזת לגמרי, אבל זה הפסיק להיות המצב - וכרגע קשה לי לחשוב על דמות מרכזית מבוזבזת. בעצם, אולי או’ברייאן הוא דמות מרכזית מבוזבזת. לא כי לא היה לו זמן מסך טוב, אלא כי אני מרגיש שלא היה לו מספיק זמן מסך טוב. אני תמיד מרגיש שאפשר לעשות איתו יותר. זאת בניגוד לבאשיר שאני מרגיש שקיבל בדיוק את זמן המסך שמתאים לו.ובכל זאת, בתחרות “דמות העונה” יש לטעמי שלושה מתמודדים ברורים - וורף, קווארק, אודו. באופן מקרי לגמרי ואולי בכלל לא מקרי, כל אחת מהדמויות הללו גם חוטפת העונה פרק שבו בועטים אותה החוצה מהגזע שלה, אל עבר החיק החמים של DS9. מי שמנצח, באופן לא כל כך מפתיע, הוא וורף. לא רק שהוא קיבל מספר גדול יחסית של פרקים העונה, כל הפרקים הללו לוקחים את הדמות שלו רחוק יותר מאשר הגיעה אליו ב-TNG, ורחוק יותר מאשר הסדרה מרשה לעצמה בדרך כלל עם דמויות “טובות”. הייתי יכול לטעון שזו גזענות סטנדרטית של הסדרה, הפעם נגד קלינגונים, אבל וורף הוא מראש כזו דמות אהובה שאני חושב שזה לא העניין. כמו כן, גם בפרקים שלא הוקדשו לו וורף תמיד תרם אתנחתא קומית מצויינת, והמתח המיני בינו ובין דקס ממש כיפי ולא מביך כמו שקורה לרוב. אין מה לומר, בהחלט הברקת ליהוק.בגזרת דמויות המשנה אין הפתעות - דוקאט לא הופיע הרבה העונה (רק שלושה פרקים) אבל כשהוא הופיע הוא היה נפלא. גם לגארק היו כמה הופעות מוצלחות, אבל הפריחה האמיתית העונה הייתה של רום, שהתחיל בתור דמות עלובה ומשעממת למדי והסדרה סוף סוף נזכרה בו והתחילה לעשות איתו דברים נחמדים. גם שתי ההופעות של בראנט העונה היו מוצלחות, ובאופן כללי העונה הייתה עונה מצויינת מבחינת פרנגים. הדמות של אדינגטון חזרה בדיוק להופעה אחת שדי “שרפה” אותה, אבל איזו הופעה מוצלחת! היחידים שהוזנחו לטעמי היו הבאג’ורים, אבל אני תמיד מתלונן על זה שהם מלכתחילה משעממים.בסך הכל - אני מרגיש שהעונה הזו הייתה סוג של השקט לפני הסערה. אם השקט היה כל כך מוצלח, אני מאוד אופטימי לגבי איך שהסערה תהיה.רשימת רגעים אהובים מהעונה:                        25. רק תוודא שכשאתה יורה, זה על קלינגונים         (The Way of the Warrior)                                    24. האין זה אירוני         (Bar Association)                                    23. לפני שנה הייתי חושבת שזה כי אתה מנסה להיות גיבור, היום אני יודעת שזה כי אתה מטומטם         (Starship Down)                                    22. שלושה פרנגים בחללית, מה כבר יכול להשתבש?         (Little Green Men)                                    21. כיצד לשבור את הקרח עם ג'אמהדר, או לכל הפחות את הראש         (To the Death)                                    20. נדחה את משחק החצים לפעם אחרת         (Hippocratic Oath)                                    19. חמש דקות בלי שאף אחד ינסה לרצוח אף אחד         (For the Cause)                                    18. שיח שכנים         (Crossfire)                                    17. תודות לך, ד\"ר, החלמתי, אבל הנזק שנגרם להם לאגו יישאר לנצח         (The Way of The Warrior)                                    16. את הטרוריסטית, תגידי לי את         (Return to Grace)                                    15. גם זו דרך להעביר את הזמן         (Hard Time)                                    14. תסתמו כבר קלינגונים מטורללים!         (The Sword of Kahless)                                    13. אודו חוזר הביתה         (Broken Link)                                    12. עוד תצטער שלא הלכת לבוטניקה         (Rules of Engagement)                                    11. אין לך דרך יותר אלגנטית להרוג אותי?         (Body Parts)                                    10. בדיקת דם         (Homefront)                                    9. אההה... תבנית התאבדות!         (Shattered Mirror)                                    8. באשיר מגלה את הגבולות שלו         (The Quickening)                                    7. אני צ'יף מיילס אדוארד או'ברייאן, עדיין חי, ומתכוון להישאר ככה!         (To the Death)                                    6. בשבילך ובשביל הילד שהייתי         (The Visitor)                                    5. מבוא לפרנגית מדוברת         (Little Green Men)                                    4. בירה שחורה         (The Way of the Warrior)                                    3. נשיקה         (Rejoined)                                    2. דוקאט, קוץ בתחת         (Indiscretion)                                    1. קחו את הקדושים בגן עדן שלכם ותדחפו אותם עמוק לבדלנדס         (For the Cause)                ",
        "url": "/ds9//S04/Summary"
      }
      ,
    
      "s05-e01-apocalypse-rising": {
        "title": "עונה 5 פרק 1 - Apocalypse Rising",
        "content": "העונה הקודמת נפתחה בבום-קלינגונים והסתיימה במעין קליפהאנגר-קלינגונים. העונה הזו נפתחת בצורה קצת יותר רגועה אבל עדיין עם פרק אקשן-מתח-ריגול שמיועד לסגור את הקליפהאנגר-קלינגונים ובתקווה לסייע לעונה הזו להיות קצת פחות קלינגונים קלינגונים. עושים את זה טוב. זה פרק נחמד עם איזון לא רע בין הומור ואקשן ושימוש נכון ברוב הדמויות.נראה שמאז סיום העונה הקודמת לא עבר יותר מדי זמן - סיסקו ודקס בדיוק חוזרים (בקושי, עם ספינה חצי מחוסלת) מהתייעצות עם הפדרציה לגבי מה לעשות עם הקלינגונים. המצב כרגע הוא סוג של מלחמה גלויה שהולכת לא טוב לשני הצדדים, כצפוי, והדרך הסבירה לעצור את זה היא לחשוף בפני הקלינגונים את הגילוי של אודו מסוף הפרק הקודם - גאורון הוא ככל הנראה משנה צורה. למה? כי זה הרושם שאודו קיבל בזמן ששאר משני הצורה התייעצו בינתיים איך להעניש אותו. קצת סקפטיות לא תזיק כאן, לדעתי, אבל הפדרציה ממהרת להחליט על משימת התאבדות נועזת לחשוף את גאורון: הממבו-ג’מבו של בדיקות הדם לא אמין מספיק, ולכן יש ממבו-ג’מבו של איזה גיזמו תלוי כדור שאמורים לשים ארבעה ממנו בארבע פינות ואז ללחוץ על כפתור וזה ישטוף את גאורון בקרינה שתכריח אותו לשנות צורה חזרה לג’לי או שקר כלשהו שנשמע לקוח לגמרי ממשחקי מחשב.השורה התחתונה - צריך צוות הסתננות מיומן שיגיע לתוך המבצר המאוד מבוצר של גאורון ויפעיל את הממבו-ג’מבו בדיוק בזמן הנכון. למרבה המזל, באקדמיה של סטארפליט יש יחידה מיוחדת, סודית במיוחד, של Black ops שמתאמנים במשך עשרות שנים בשיטות של הסתננות והתחזות, ובפרט יש להם מחלקה מיוחדת של מומחים לקלינגונים… אה, לא, רגע, אין להם שום דבר כזה. מכיוון שלסדרה קוראים DS9 הם הגיעו למסקנה שהצוות הטוב ביותר לעניין יותר ממנהל התחנה DS9 וחבר מרעיו. למה? כי זו סדרה של DS9 וצריך לתת לדמויות של DS9 לעשות דברים. אני מסספנד את זה, אבל מותר לי לצחוק על זה בכל זאת. זה כמו מה שהלך ב”האוס” שבה שלושה אנשי צוות רפואי מסויימים עשו כל פרוצדורה רפואית אפשרית, כולל כאלו שדורשות הכשרות מאוד ספציפיות, כי אלו השחקנים של הסדרה אז הם עושים את הכל.אפילו אם מקבלים את ההנחה שהצוות המתאים הוא אנשי DS9, אני לא מבין עד הסוף את ההרכב. סיסקו הוא סביר. וורף הוא מתבקש ממש, למרות שלא ברור איך הולכים להסוות אותו. אודו גם הוא מתבקש בגלל ההיכרות שלו עם משני הצורה והעובדה שהוא פיקח למדי באופן כללי ובעל נסיון סביר בהתחזות והסתננות (אם כי, כמובן, את הכישור המרכזי שבו הוא השתמש לצרכים הללו הוא איבד). אבל מסיבה לחלוטין לא ברורה, בתור האיש הרביעי במשימה לוקחים את או’ברייאן. אני מת על או’ברייאן וכולנו מסכימים שהוא איש טכני מוכשר וכנראה גם לוחם מוכשר, אבל מה הקשר למשימה הזו? כאן צריך להתחזות לקלינגון ובתקווה לא להילחם בכלל. דקס היא בחירה הרבה יותר סבירה וטבעית, ויש לה גם מספיק כישורים טכניים כדי שהחסרון של או’ברייאן לא יורגש. אם הייתם שואלים אותי, מכל הדמויות בסדרה או’ברייאן הוא זה שנראה הכי סביר שיצליח להתחזות לקלינגון בצורה משכנעת - מה שאכן מודגש גם בפרק עצמו, אם כי בסוף לא זה מה שמכשיל את המשימה.אם כן, כל הארבעה מתחפשים לקלינגונים - כן, גם וורף מתחפש, במובן זה שעכשיו הוא נראה כמו קלינגון אחר שנראה כמו וורף (קצת כמו דמות עולם המראה שלו). זה כמובן מטופש - יודעים לגרום לאנשים להיראות כמו קלינגונים אבל משאירים את תווי הפנים שלהם ניתנים לזיהוי. וזו טיפשות שרלוונטית לפרק עצמו כי בסוף המבצע “נכשל” כשמזהים את סיסקו. עדיין, להיראות כמו קלינגון זה לא מספיק ולכן אנחנו רואים את וורף מעביר לשלושה שיעור מזורז בהבדלים שבין לתת למישהו בוקס (בוא נלך מכות!!!!!!) ובין לתת למישהו מכה עם גב כף היד (דו קרב עד המוות!!!!!!!). או’ברייאן ואודו קצת בהלם, בזמן שסיסקו נלהב קצת יותר מדי (כרגיל עם אייברי ברוקס, למרות שבדרך כלל הוא עושה עבודה לא משהו הוא הופך לממש משעשע כשהוא מתבקש לתת משחק מוגזם).נשארת השאלה של איך להגיע למבצר המבוצר בלב השטח הקלינגוני מלכתחילה. האם אנחנו מכירים מישהו שהשתלט לאחרונה על ספינה קלינגונית ומתמחה עכשיו בהסתננות לשטח האויב? בוודאי. והאם המישהו הזה ישמח לעזור? בוודאי שלא. אבל קירה מצליחה איכשהו לגרום לדוקאט לבוא להופעת אורח ואפילו לסייע (בסופו של דבר, הקלינגונים הם גם האויב שלו). זו הופעה קצרצרה, אבל יש בה את המיטב של דוקאט. למשל: דוקאט משמיד בלי למצמץ ספינה קלינגונית כשהיא דורשת קשר ויזואלי עם הקפטן ומנגנון ההונאה שלו לא עובד; או דוקאט מגלה לסיסקו ושות’ שאין לו שום כוונה לחכות עד שיסיימו את המשימה, הוא יסתלק ושהם יארגנו לעצמם טרמפ אחר הביתה במקרה הלא סביר שבו יישארו בחיים; או דוקאט מנסה להתחיל עם קירה ונדהם לגלות שהיא בהריון והאבא הוא או’ברייאן.כן, ההריון של קירה ממשיך להיות אטרקציה קומית משובחת. כדי להסביר לצופים ההמומים שאולי פספסו את סוף העונה הקודמת מה הולך פה ארגו לקירה סצינה עם באשיר שבו היא מאשימה אותו בכניסה שלה להריון והם מדברים קצת על מה שהלך ב-Body Parts כדי לעדכן את הקהל. זו סצינה מבריקה: היא גם מעדכנת את הצופים הקלולסים אבל גם קורצת לצופים האדוקים ממש, אלו שיודעים שננה ויזיטור ואלכסנדר סידיג היו זוג במהלך צילומי הפרק ושהתינוק הוא אכן של השחקן של סידיג. בכלל, עד כה האופן שבו הסדרה משלבת את ההריון של ננה ויזיטור כחלק מהסדרה עצמה הוא מופתי.ואיך המשימה עצמה מתנהלת? באופן די דומה לשבלונה הרגילה של משימות הסתננות קולנועיות: הצלחה כבירה בהסתננות הראשונית, כשלון חרוץ בביצוע המשימה עצמה ואז אלתור מטורלל שאין שום סיבה שיעבוד אבל עובד. אם טרחו לאפר עוד שלושה שחקנים בתור קלינגונים, אנחנו רוצים לקבל תמורה לכסף הזה בדמות שלל אינטראקציות שלהם עם הקלינגונים המטורללים במבצר המבוצר, כשהם צריכים להעביר את הזמן עד שגאורון יגיע להענקת פרסי מצטייני נשיא של הסמסטא או משהו דומה. סיסקו מרביץ לקלינגון שמתפאר בחיסול חבר שלו מהאקדמיה ואיכשהו יוצא מזה בלי שהחבורה תתגלה; או’ברייאן מסתבך עם גנרל מרטוק (שפגשנו ב-The Way of the Warrior) שחושב שהוא מזהה אותו מהיכן שהוא, ואיכשהו יוצא מזה בלי שהחבורה תתגלה. אודו חוטף מכה אקראית מקלינגון, מפיל בטעות את אחד מהממבו-ג’מבו שלו ונאלץ שוורף יציל אותו (“זה צעצוע וולקני, שלל מלחמה! תן אותו לילד שלך!), אבל כל אלו חסרי כל חשיבות כי בסופו של דבר סיסקו לא מצליח להפעיל את הממבו-ג’מבו: קוראים לו כדי לקבל את אות מצטיין הנשיא מגאורון. גאורון לא מזהה אותו, אבל מרטוק כן, וסיסקו ושות’ מוצאים את עצמם בתא כלא מבלי שישיגו כלום בעצם.או שמא? מרטוק בא לדבר עם החבורה. גם הוא משוכנע שגאורון הוא משנה צורה; דהיינו, הוחלף על ידי משנה צורה לא מזמן ולכן חימם את העניינים עם הפדרציה. הפתרון שלו הוא תוכנית ב’ שעליה דיברו ב-DS9 עוד קודם - אם הורגים את משנה הצורה הוא יחזור למצב ה”טבעי” שלו ובכך גאורון ייחשף בתור מה שהוא. וורף מציע למרטוק לזמן את גאורון לדו קרב מכובד, אבל מרטוק מעדיף לשחרר את החבר’ה ולתת להם לעשות את העבודה המלוכלכת בשבילו. מה שהם ממהרים ללכת לעשות, וחיש קל וורף מוצא את עצמו בדו קרב נגד גאורון בזמן שהשאר מסתכלים. עד כה לא הייתה דמות בסדרה שתנצח את וורף בדו-קרב. האם מצאנו את הדמות הראשונה שתעשה את זה? ובכן… לא, וורף מנצח אותו בקלות, והולך לתת את מכת המוות כש…בעצם, לא כולם הסתכלו על הקרב. אודו מזכיר לנו קצת למה הוא כזה חוקר בעל ערך. הוא שם לב לכך שמרטוק עצבני על הדו קרב ולא מבין למה סיסקו לא פשוט יורה בגאורון, מחבר את זה לכך שגאורון מסכים לדו קרב (נגד יריב שבהחלט יכול להיות עדיף) ומבין שמשנה צורה לא היה מתנהג כך - משנה צורה היה מורה לשומרים להרוג את כולם וזהו. מי שמתנהג כאן לא כמו קלינגון הוא מרטוק. אז אודו רץ להזהיר את וורף תוך שמרטוק מרביץ לו, מספיק לעצור את וורף מלהרוג את גאורון, ואז - מכיוון שאנחנו כבר בסוף הפרק ולמי יש זמן להליך חקירה ארוך - מרטוק חושף את עצמו על ידי שילוח טנטקל כלשהו לאודו ומייד חדר מלא בקלינגונים יורה בו.הכרת התודה של גאורון? קלינגונית טיפוסית. הוא אומר שיחשוב על להפסיק את המלחמה ולפתוח במשא ומתן. כי נו, אתם יודעים, מרגע שהקלינגונים מתחילים אי אפשר לעצור אותם. כמו כן הוא ידאג לסיסקו ושות’ לספינה חזרה לתחנה. ומה עם וורף? ובכן, לוורף הוא אומר שהוא לא יקבל עוד הזדמנות להרוג אותו ושהוא היה צריך לנצל את זו. מה יש לומר, ימים יגידו!שאלה אחת שמתעוררת אצלי - האם מרטוק של הפרק הזה ומרטוק של The Way of the Warrior היו שניהם משני צורה? כי ב-The Way of the Warrior הוא השתמש בבדיקת הדם הידועה לשמצה באופן שלא נראה קל לזיוף. מעניין.בסך הכל- יפה. הפרק סוגר לפחות באופן זמני את קליפהאנגר הקלינגונים ופותח פתח לעונה חדשה ומלאה באקשן. אני רק מקווה שיהיה בין כל האקשן הזה גם קצת מדע בדיוני.",
        "url": "/ds9//S05/E01/Apocalypse_Rising"
      }
      ,
    
      "s05-e02-the-ship": {
        "title": "עונה 5 פרק 2 - The Ship",
        "content": "לא מזמן התחלתי לראות בצורה מסודרת את הפרקים של TOS, ואני די שמח שעשיתי את זה כי הפרק הזה מאוד, מאוד מזכיר אותם, ומראה משהו על איך שמסע בין כוכבים התקדמה במהלך השנים. מבחינת הרעיון הבסיסי זה פרק פשוט מאוד, שכמותו היו כמה וכמה ב-TOS, אבל האופן שבו הוא מתפתח הוא שונה למדי ובוחר את הבחירות הקשות ש-TOS בדרך כלל נמנעה מהן.נקודת המוצא של הפרק היא בלתי סבירה בעליל. מסיבה לא ברורה הפדרציה ממשיכה לשלוח ספינות אל מעבר לחור התולעת לכל מני משימות שגרתיות, והפעם מיפוי של כוכב לכת עם אי-אילו משאבים מועילים שהפדרציה חושבת להפוך לכוכב כרייה. כי כמובן, הדומיניון לא יודע מה קורה בחצר האחורית שלו ולגמרי לא ירוץ להשמיד את זה ולפתוח סוף סוף במלחמה. אז מקשקשים משהו על כך שהכוכב הוא “שלושה שבועות משטח הדומיניון”, נו באמת. כל ההימורים הללו לא אמינים. מה שעוד יותר לא אמין הוא הצוות שנשלח למשימה השגרתית הזו: או’ברייאן ודקס זה סביר. אבל סיסקו בעצמו? מה? וגם וורף? איך וורף קשור? אה, הוא הקפטן של הדיפיינט, אבל את הדיפיינט הם בכלל לא לקחו איתם אלא רק ספינונת חלל מצ’וקמקת. בקיצור, לא סביר. זה עוד פרק מסוג “אנחנו רוצים שהדמויות האלו והאלו יהיו כאן וזהו די להתווכח שקט כבר”.פרט לכך יש עם הצוות כמה דמויות משנה זניחות יחסית - שחלקן ממש נראות כמו חייזרים לשם שינוי - וגם את מונייז, חבר של או’ברייאן מההנדסה שכבר ראינו בפרק אחד או שניים והם מסתחבקים בתחילת הפרק. ב-TOS יש שם לדמויות הללו שכבר הפך למושג גלובלי - רדשירטס. כמובן, גם ב-TOS עצמה, נהרגו דמויות משלל צבעי חליפות ולא רק אדום (אדום ב-TOS הוא צבע הביגוד של אנשי האבטחה), אבל הרעיון הוא אותו רעיון תמיד - דמויות זניחות, לרוב כאלו שבקושי מדברות או עושות משהו, שבעיקר נהרגות בשלל דרכים מטופשות בעליל (יו, תראו! הנה רובוט רב עוצמה שהאנטרפרייז שגרה לעברו קודם מטח של טורפדות-פוטון והוא פשוט ספג אותן! בואו נירה עליו מקרוב עם פייזר יד, זה בטח יעשה משהו פרט לכך שזה יגרום לו להרוג אותנו!)גם כאן זה מה שקורה די מהר. על הכוכב ש”מרוחק מהדומיניון” פתאום מתרסקת ספינת ג’אמהדר, והצוות חוקר אותה כי מדובר על התגלית החשובה ביותר בעשור האחרון ומשהו שיכול להיות בעל חשיבות אסטרטגית בעימות המתקרב עם הדומיניון. אז פתאום מגיעה עוד ספינת ג’אמהדר, משמידה את הספינונת של סיסקו ושות’ על שלושת אנשי הצוות הרדשירטיים שהיו בה, וג’אמהדר מתחילים לירות על צוות הקרקע, לחסל עוד רדשירט, לפצוע קשה את מונייז ולהבריח אותו ואת יתר הדמויות אל תוך ספינת הג’אמהדר המרוסקת. הדמויות הראשיות, כרגיל, ללא פגע.זה בדיוק תרחיש TOS טיפוסי: הדמויות משתגרות לאיזה שהוא מקום, מסתבכות באיזו צרה ומוצאת את עצמן ללא יכולת לבקש עזרה מהאנטרפרייז, נלחמות על חייהן מול אויבים שמכירים את השטח יותר טוב מהן ויש להם יתרונות אסטרטגיים אלו ואחרים, ורדשירטס נהרגים חופשי. ב-TOS זה נגמר לרוב בכך שקירק נלחם בלי חולצה נגד מישהו ומחסל אותו (בין אם מדובר על על-אדם או על חצי-אל או כל דבר דומה - קירק תמיד מנצח במכות. חוץ מאשר את ספוק) או בכך שקירק מבלבל למוות מחשב, וכולם חוזרים לספינה שמחים ומאושרים.חזרה אלינו. לא ברור, בשלב זה:1) למה הג’אמהדר לא משתגרים לתוך הספינה המרוסקת והורגים את כולם. אולי אי אפשר כשהדלת סגורה? (את זה נגלה בסוף)2) מה בכלל גרם לספינה להתרסק ומה היא עושה פה ומה הספינה השניה עושה פה (ספוילר: לעולם לא נדע. זה לא מוסבר בפרק בשום צורה).3) למה לעזאזל היה רק תיק רפואה אחד ולמה שכחו אותו בחוץ (כדי לתת למונייז גסיסה ארוכה מפצע שבהתחלה לא נראה כל כך נורא).4) איך יוצאים מפה (או שמפעילים מחדש את הספינה או שמחכים שהדיפיינט תגיע כי הודיעו לה והיא בדרך, רק יקחו לה כמה ימים).המצב הנוכחי: מצור. הדמויות: מתבשלות על אש קטנה. המשימה של מונייז הגוסס - להוסיף מתח ולחץ זמן. האם זה עובד? חלקית. יש כאן יותר מדי שנח על הכתפיים של רדשירט. הסדרה מנסה ליצור מתח על ידי הליכה בלי והרגשה עם - לא לסכן דמות חשובה, אבל לנסות לגרום לנו להרגיש שיש פה סיכון לדמות חשובה כי היא הופיעה לכמה שניות בפרקים קודמים ובתחילת הפרק היא הסתחבקה עם או’ברייאן. זה עובד ברמה כלשהי אבל זה לא עובד טוב כל כך.בזמן שכולם מנסים להבין איך מפעילים את הספינה המרוסקת ובורחים איתה מהכוכב, הוורטה שמנהיגה את הג’אמהדר מנסה לעשות עסקים עם סיסקו. היא רוצה את הספינה ובתמורה לכך מבטיחה לחלץ את כולם מהכוכב. והיא עושה את זה בצורה מעצבנת. הוורטה אמורים להיות דיפלומטים טובים? ובכן, הם דיפלומטים טובים כמו שהג’אמהדר היו לוחמים טובים ב-To The Death - בכלל לא. ב-To The Death כל איש סטארפליט קרע את הצורה לאינספור ג’אמהדר בקלות, וכאן הוורטה פשוט לא משכנעת וגם מדברת בצורה מעצבנת. אפילו הפרנגים היו מתמקחים יותר טוב כאן. כמובן, בזמן שסיסקו משום מה יוצא מהספינה כדי לדבר איתה מסתנן פנימה איזה לוחם ג’אמהדר ומנסה לעשות משהו לא ברור ואז הולך מכות עם או’ברייאן ודקס שעולים עליו. זוכרים איך או’ברייאן הוא איש קומנדו מיומן ודקס היא לוחמת עם הכשרה קלינגונית לתפארת והם קרעו ג’אמהדר בקלות ב-To The Death? כאן ג’אמהדר אחד חמוש בסכין כמעט מחסל את שניהם ומונייז הגוסס צריך להציל אותם. מאוד, מאוד לא עקבי (כלומר, To The Death היה לא עקבי, והתלוננתי על זה בשעתו; הרבה יותר אמין שג’אמהדר אחד באמת כמעט יקרע את דקס ואו’ברייאן ככה).התעלומה נמשכת: למה רק ג’אמהדר אחד הסתנן? למה רק עם סכין? מה הוא ניסה לעשות? הצוות מבין שיש על הספינה משהו שהוורטה רוצה, אבל לא ברור מה. החיפושים שלהם - לא מעלים כלום. הנסיונות להפעיל את הספינה מחדש - נכשלים שוב ושוב. הנסיונות לשמור על מונייז חי - לא מצליחים. האווירה בספינה - מגיעה לנקודת רתיחה. כולם רבים עם כולם. וורף מרביץ לאו’ברייאן אחרי שהלה מתרגז על ההצעה של וורף להרוג את מונייז באופן מכובד. והכי חשוב - כולם מזיעים, המון. ב-TOS זה סימן היכר של הסדרה - כולם מזיעים המון כל הזמן. וגם כולם מעוצבנים נורא כל הזמן ומתקוטטים. כל החלק הזה של המתח הגובר בספינה עשוי מצויין.אבל רגע, איך זה נגמר? זה נגמר בכך שעשר דקות לפני סיום הפרק, המצב פותר את עצמו. הספינה לא המריאה. מונייז מת. לצוות עדיין לא ברור מה לעזאזל הג’אמהדר רוצים, ואז חתיכה מהספינה פתאום הופכת לעיסה על הרצפה וכולם מבינים שבספינה הסתתר משנה צורה, מה שמסביר למה הג’אמהדר לא העזו לתקוף ולירות חופשי. הוורטה לא רצתה את הספינה עצמה - רק את משנה הצורה. אבל משנה הצורה עצמו התפגר עכשיו, אם כי לא ברור כל כך למה - האם זה בגלל שהוא הסתתר יותר מדי? איך זה סביר בכלל? כנראה הוא היה גוסס מלכתחילה, אבל לא אומרים על זה שום דבר בפרק. זוכרים איך ב-The Adversary משנה צורה אחד הצליח לשגע לחלוטין את הצוות של הדיפיינט? לא סביר שמשנה הצורה הנוכחי לא יכל להימלט מהספינה אם הוא לא רצה לעשות את זה. גם לא הגיוני שהג’אמהדר לא יכלו לשגר אותו החוצה עם המשגר שלהם. בקיצור, כל הטוויסט הזה לא הגיוני. אני מזכיר לעצמי שמשנה הצורה הוא מקגאפין ולא צריך לחפש הגיון בכל הסיטואציה הזו, אבל בכנות, זה מעצבן. אנחנו כבר בעונה 5. אני חושב שאני יכול לצפות להגיון אפילו מהמקגאפינים שלהם.השורה התחתונה: הוורטה, הדיפלומטית הגרועה בגלקסיה, לא קיבלה את משנה הצורה שלה, וגם לא תשיג את הספינה או תנקום בצוות כי כל הג’אמהדר שלה התאבדו. היא חוזרת הביתה בידיים ריקות למעט חלק מהגופה של משנה הצורה שהיא שמה במבחנה. סיסקו קיבל את הספינה שלו, במחיר כל הרדשירטס המתים, אבל למי אכפת מהם בכלל. אה, רגע, לסיסקו אכפת. הפרק מקדיש חמש דקות שלמות ל”אכפת” הזה - גם בשיחה ארוכה של דקס עם סיסקו על הרדשירטס המתים, וכמה שהמחיר הזה קשה לסיסקו, וכדומה, וגם בוורף שחולק עם או’ברייאן משמרת ליד הארון של מונייז (בתמונה). כאן בא לידי ביטוי ההבדל הגדול בין DS9 ובין TOS, שבה על פי רוב אין התייחסות לא גנרית לרדשירטס (קירק זועם ש”הרגו לו אנשים” אבל עובר הלאה בזריזות). הפרק גם בחר לפתור את המשבר שלו בצורה הנכונה ביותר, תסריטאית - כולם נפגעים, בצורה שיכלה להימנע אם רק שני הצדדים היו טורחים להסביר אחד לשני מה בדיוק הם רוצים, ואם רק הם יכלו לסמוך זה על זה. זה מחזיר אותנו לסיבות שבגללן מלכתחילה משני הצורה הם מנוולים שכאלו - הם פשוט לא סומכים על אף אחד אחר ביקום. משהו אומר לי שהטרגדיה הזו הולכת רק להחמיר ככל שנתקדם בעונה הזו ובסדרה. למעשה, אני חושב שזו הפעם הראשונה שאני מתחיל לחשוב על מה יעלה בגורלו של הדומיניון ואיך הוא הולך לצאת מהסיפור הזה.וזה מעניין. כי כשאני מסתכל על המתחרה של DS9, בבילון 5, זה לא מה שקרה שם (ספוילר אפשרי?). בבבילון 5 האנטגוניסטים הם אנטגוניסטים עד הסוף המר. אין איתם פשרות ואין התחשבות בהם. או שהם מתים, או שהם מסתלקים לנצח. אני לא רואה את זה קורה עם הדומיניון. אני לא חושב שהולכים להשמיד את הדומיניון או להכחיד את משני הצורה או אפילו להבריח אותם לקצה אחר של הגלקסיה. אם DS9 תשב ותעסוק במלאה הקשה מאוד של לנסות ולדמיין איך הולך להיראות היקום שבו הדומיניון והפדרציה צריכים להתקיים יחד זה יהיה מרתק. אני מאוד מקווה שלא אתאכזב מכך (בפרט אחרי איך ש-BSG המחודשת, המודרנית בהרבה מ-DS9, כן אכזבה אותי קשה מאוד בנקודה הזו).",
        "url": "/ds9//S05/E02/The_Ship"
      }
      ,
    
      "s05-e03-looking-for-par-mach-in-all-the-wrong-places": {
        "title": "עונה 5 פרק 3- Looking for par'Mach in All the Wrong Places",
        "content": "זה היה פרק מערכות יחסים הומוריסטי. הפעם האחרונה שבה DS9 עשתה דבר כזה הייתה בעונה 3, עם Fascination. זה לא היה אסון טוטאלי אז, אבל זה היה בעיקר מביך. הפעם זה לא היה מביך. הפעם זה היה ממש כיפי. אחלה פרק.אנחנו מתחילים עם באשיר וקווארק שמתענגים על ציתות למריבה אצל האו’ברייאנים, רק כדי לגלות שקייקו בכלל לא שם. מאז שקירה הפכה בטעות לפונדקאית של מיילס וקייקו היא הפכה להיות חלק מהמשפחה - אולי יותר מדי חלק מהמשפחה. אבל קו העלילה הזה יישאר משני (ומוצלח) בפרק, כי אנחנו קופצים חיש קל אל וורף ודקס שמדסקסים אצל קווארק אופרה קלינגונית כמעט באותו להט כמו השיחות של באשיר וגארק, וכמעט עם אותו מתח מיני. טוב, לפחות מצד דקס, שלא מפסיקה להשחיל רמזים; וורף מתנהג כאילו הוא לא מודע להם בכלל, ואז פתאום נכנסים קלינגונים לקווארקיה.אחרי Apocalypse Rising המתח עם הקלינגונים נרגע קצת, לפחות זמנית, כך שביקור של קלינגונים הוא לא מופרך; מה שמעניין את וורף הוא לא פרצת אבטחה פוטנציאלית אלא קלינגונית מסויימת שהיא, כלשונו, “מפוארת”. אז הוא קם ומתחיל לעקוב אחריה. דקס המסכנה! אבל גם לוורף מצפה הפתעה לא נעימה כשהקלינגונית פתאום נותנת חיבוק גדול לקווארק. מה הולך פה? אה, דקס מזכירה לנו שזו גרילקה מ-The House of Quark, אשתו לשעבר של קווארק.מה גרילקה עושה בתחנה? המלחמה הייתה קשה לעסקים, וקווארק הוא לא רע בעסקים - לכל הפחות, ב-The House of Quark הוא הצליח לשם שינוי להיות מועיל בהם. אז היא באה אליו לסיוע. קווארק, מצדו, מתכוון לנצל את ההזדמנות הזו כדי לחזר אחריה בכל מחיר (כזכור, ב-The House of Quark זה לא הלך הכי טוב בעולם). אז האם תהיה לנו תחרות וורף-קווארק? ובכן, לא ממש. וורף מנסה לעשות רושם על ידי כך שהוא מעיף את מורן מהכיסא שלו אצל קווארק, אבל היועץ של גרילקה לוקח אותו הצידה ומבהיר לו שגרילקה לא רוצה מישהו מנודה כמוהו ושיתחפף. הנה וורף המסכן שוב פעם חוטף את המחיר של הבחירה שלו לא להצטרף לחגיגת הטירוף הקלינגונית בתחילת העונה הקודמת. כדי לתת לו עוד בעיטה היועץ רומז לוורף שמה שכבר הוא מבין בכלל על חיזור אחרי קלינגוניות (רגע! אין לוורף ילד מקלינגונית או משהו? יש לו, אבל גם היא הייתה חצי אנושית, ובזה למסורת הקלינגונית באופן כללי).זה משאיר את קווארק לבד ב”מירוץ”, אבל לקווארק אין מושג איך הוא אמור להתייחס לנשים באופן כללי, ואיך הוא אמור להתייחס לקלינגונים באופן כללי. אז הוא פונה לעזרה אל וורף ודקס. ושואל אותם שאלות על מנהגי החיזור של הקלינגונים. במילים אחרות, יש לפרק הזה את הפוטנציאל להיות הדבר המביך ביותר בהיסטוריה של מסע בין כוכבים, כולל הפרק ההוא של TOS שבו קירק מחזיק נטיף שנראה כמו פין ענק. זה לא קורה. הכתיבה כיפית, השחקנים אחלה, הבימוי (של גארק!) מוצלח, וכל הדברים הללו נעשים בנימה ההומוריסטית הנכונה. זה פשוט כיף. הסצינה הבאה, שבה וורף שומע ושר אופרה קלינגונית על הדיפיינט, לבד בלילה, וקווארק מגיע להודות לו ומתאר איך הדייט שלו עם גרילקה היה הצלחה מסחררת (ובכך מראה שוורף יודע לחזר אחרי קלינגוניות) הולכת מצוין על הקו שבין ההומוריסטי והקצת טראגי.Quark: She spent about an hour talking about her family history - a rather long and bloody tale, but what else is new? Then, we ate the lingta - which tasted really bad - listened to some noise which she called Klingon music and then I left.Worf: A perfect evening.בינתיים קו העלילה השני של או’ברייאן וקירה הולך על חבל דק אפילו יותר. אנחנו מקבלים שיחות של או’ברייאן/קירה עם החברים הטובים ביותר שלהם על הסיטואציה, והחברים הטובים הללו לא מפספסים כלום:O’Brien: Oh, by the way, I almost forgot. She, uh… she has a… a rash on the back of her thighs. Do you have a salve or something?Bashir: How long has she had it?O’Brien: Well, I noticed it yesterday when I was helping her out of the bathtub. So she’s had it at least a day.Bashir: Helping her out of the tub?O’Brien: She’s living in my house. She’s having my baby.Bashir: So, uh, did you look?O’Brien: What? Oh, please. I was holding a towel up in front of her.Bashir: How does Keiko feel about you helping Kira out of the tub?O’Brien: Keiko feels fine about it. You see, we are adults. We’ve developed a close, mature relationship.Bashir: I’m sure that Keiko and Kira have but you…O’Brien: What about me?Bashir: I’ll bet you looked.קייקו באמת בסדר עם זה - אנחנו מקבלים סצינה שבה או’ברייאן עושה לקירה מסאג’ וקייקו עומדת מהצד ומבסוטה. היא בוטחת מספיק באו’ברייאן ובקירה ובאמת אסירת תודה לקירה על העזרה האדירה שלה, ולא מרגישה שמשהו בעייתי מאוד קורה פה. מי שכן מרגיש בלי בעיה הוא אודו, שחזר סוף סוף להיות עצמו (לא, לא מבחינת לחזור להיות משנה צורה, מבחינת לחזור להיות צופה חודר של התנהגות אנושית עם נימת בוז בלתי מוסתרת). הציטוט הבא מאוד לוקה בחסר בלי לראות את ההגשה של אודו:Odo: Growing fond of the Chief, are we?Kira: What are you talking about? I’ve always liked Miles.Odo: You’ve always liked the Chief. but Miles is a different story.Kira: Look, I… I am living with him. I am carrying his baby. Don’t you think that might change things a bit?Odo: How so?Kira: We’re closer. It-it’s like I’m part of his family.Odo: Which part?Kira: What?Odo: Which part of his family are you? Sister? Daughter? Cousin?Kira: Could we concentrate on the criminal activities report?Odo: Of course. And I’ll refrain from making any further disparaging remarks about the Chief. I mean, Miles.ואיך זה נגמר? לקירה ואו’ברייאן נופל האסימון וקירה מחליטה לצאת לחופשה קצרה בבאג’ור. ואז קייקו תובעת שאו’ברייאן ילווה אותה. ואז אנחנו מקבלים את שניהם בספינה שעומדת לצאת:O’Brien: Tell me about this… this house we’re going to.Kira: It’s a gorgeous 200-year-old cottage. It’s filled with antiques, sitting in the middle of a deep, dark forest. It’s got three fireplaces, two balconies. It’s, uh, 20 kilometers from the nearest neighbor, 30 to the nearest town. It gets worse. There’s a view. Of the Holana River You can see it from every room in the house and at night, when the stars are out and you can only hear rushing water it may be one of the most romantic spots in all of Bajor.O’Brien: That’s it. I’m not going. I don’t care what Keiko says, I’m not going.זה אכן נגמר בכך שאו’ברייאן נס על נפשו וגם קירה מחליטה שעדיף לה ללכת לראות את שאקר. אבל כמה שזה קשה להם לבצע!בינתיים בגזרת קווארק העניינים מתחממים. וב”מתחממים” אני לא מתכוון ל”בעזרת וורף ודקס קווארק יודע בדיוק איך לקחת את גרילקה להולודק לסצינת קרב רומנטית ואז יושב איתה לשולחן וממיס לה את הלב במשפטים מנוסחים היטב” למרות שזה קורה, אלא ל”שומר הראש חמום הרוח של גרילקה מתעצבן, מעיף לקווארק מכות ומזמין אותו לדו קרב עד המוות בשל הפגיעה בכבוד המשפחה וכבוד הגזע הקלינגוני כולו או משהו”. קווארק היה כבר פעם בסצינה כזו, גם אז בהקשר של גרילקה, ואז במקום להילחם הוא פשוט נכנע ללא קרב ובפוקס לא איבד את הראש כי גאורון עצמו התערב באמצע. כאן, וורף מבהיר, אף אחד לא יתערב באמצע, הוא ודקס לא יכולים להיות נוכחים בקרב, וקווארק פשוט הולך למות.לכאורה, הבחירה ברורה - כשב-Body Parts קווארק היה צריך לבחור בין מוות ובין חרפה הוא העדיף את החרפה. אבל כאן הא לא הולך לוותר בקלות, והוא מפציר בוורף למצוא לו איזו לחיצת יד קלינגונית סודית שאפשר לעשות. לוורף אין רעיונות, אבל דקס ממציאה דאוס אקס מאכינה מגוחך במיוחד, שלא היה נסבל אלמלא זה היה פרק קומי מהנה: מכשיר מציאות מדומה שכזה שמאפשר לוורף לשלוט מרחוק על קווארק במהלך הקרב. השחקן של קווארק מוצלח מאוד כאן - הוא גם למד יפה מאוד לשחק עם בתלת’ מבלי להיראות מגוחך, וגם יודע איך כן להיראות איתה מגוחך כשפתאום המכשיר מפסיק לעבוד (קווארק מצליח לדבר את עצמו למוות כדי למשוך זמן עד שבצד שלהם וורף ודקס מתקנים אותו) וגם אחרי שהוא מנצח ורוצה להנחית מכת מוות על האויב שלו אבל וורף לא נותן לו.זה די מפתיע, אבל כל התעלולים עבדו, וקווארק אשכרה מצליח לקבל בדיוק את מה שהוא רוצה - גרילקה והוא מתחילים ללכת מכות! ואז שניהם נופלים יחד עם הרצפה! בינתיים, וורף ודקס שניהם ממורמרים על כל הסיפור הזה, אבל דקס בבירור מעוצבנת הרבה יותר, וכשהיא רומזת שוב לוורף על אנשים שלפחות רואים מה שמונח להם ישר מול העיניים והוא מפספס נמאס לה סופית והיא שולפת בתלת’ הולוגרפי ומזמינה אותו לקרב (הא! DS9 מכירה בקונספט המד”בי לפיו נשים יכולות ליזום!). הקרב נגמר, כצפוי, כשגם שניהם על הרצפה. החלק הזה אולי נעשה מהר מדי (הרי עד עכשיו וורף עשה רושם אדיש לחלוטין) אבל כבר חיכינו לו עונה שלמה ואתם לא תשמעו התנגדות מצדי.זה נגמר בכך שכל הרביעייה מגיעה אל באשיר עם רמות שונות של חבלות וטראומות. הטראומה הגדולה ביותר נגמרת, כמובן, לבאשיר עצמו, שמקבל מטען שלם של דברים שהוא מעדיף לא לדמיין, ובשיחת “יחסינו לאן” של וורף ודקס, שלא באמת יודעים מה הם רוצים לעשות עכשיו אבל לא הולכים לתת לזה לעצור אותם. יאיי! איזה זוג חמוד!",
        "url": "/ds9//S05/E03/Looking_for_par'Mach_in_All_the_Wrong_Places"
      }
      ,
    
      "s05-e04-nor-the-battle-to-the-strong": {
        "title": "עונה 5 פרק 4 - Nor the Battle to the Strong",
        "content": "בסוף העונה שעברה תהיתי לאן ג’ייק סיסקו הולך, מבחינת הסדרה. הוא כמעט ולא הופיע, ולמרות ש-The Visitor היה מצויין שאר ההופעות שלו לא היו ראויות לציון מיוחד והוא נדחק לנישת דמות הילד שבקושי רואים. זה לאו דווקא רע - ווסלי קראשר היה הילד שרואים הרבה יותר מדי ממנו - אבל הדמות עדיין מתפוגגת, מה גם שהוא כבר לא ילד יותר אלא בן 18.למרבה המזל, אנחנו בעונה 5. בינתיים עושה רושם שעונה 5 יודעת בדיוק מה היא עושה, מה היא רוצה לומר ואיך היא רוצה לומר את זה, ובשביל לומר את זה הפעם היא מגייסת את ג’ייק סיסקו, אל פרק שמאוד מזכיר את The Ship שראינו לפני שתי דקות, אבל בזכות ג’ייק אפשר לתת לו אופי שונה למדי. ב-The Ship ראינו שמלחמה היא גיהנום ואת הלחץ, הפחד והצער שהיא גוררת עבור לוחמי הפדרציה המנוסים - אבל איך דברים כאלו ייראו מנקודת מבטו של אזרח כמו ג’ייק שלא השתתף בקרב מימיו?הפרק מתחיל עם תחרות שכולנו ייחלנו בסתר ליבנו לראות - מי יהיה יותר מעצבן, באשיר או ג’ייק. באשיר חוזר מכנס רפואי כלשהו וג’ייק התלווה אליו כי הוא אמור לכתוב עליו מאמר עבור… אה… מי זוכר. באשיר מקשקש על ענייני מדע טכניים בלי להבין שלג’ייק אין מושג על מה הוא מדבר, אבל ג’ייק בקלות מעצבן יותר כשהוא נוקט בחטא הקדמון של כל המדיום הויזואלי ונותן לנו voiceover (זה חוקי בכלל, בסטאר טראק?) שבו הוא תוהה למי אכפת בכלל מהאנומליות הרפואיות של באשיר וש”אנשים רוצים סיפורים שהם יכולים להתחבר אליהם: חיים ומוות, טוב ורע” ושאם תפרוץ איזו מגיפה איפה שהוא ובאשיר ירוץ לשם לטפל בזה, זה יהיה סיפור טוב. וואו, ג’ייק. הפכת להיות פוץ מעיק בתור בוגר, אה? אבל כאמור, הסדרה יודעת בדיוק מה שהיא עושה, ואת הבלון הזה היא מנפחת כדי לתקוע בו סיכה גדולה.ובכן, ג’ייק מקבל את מצב החירום שלו, אבל בצורה קצת פחות רומנטית משאפשר היה לקוות. הקלינגונים שברו את הפסקת האש ותקפו כוכב פדרציה כלשהו, ואין סיוע באיזור חוץ מבאשיר. באשיר רוצה לסרב כדי לא לסכן את ג’ייק, אבל ג’ייק מתעקש, אז הם נוסעים לשם. ואז אנחנו מקבלים סצינה ארוכה-ארוכה של טיפול בפצועים בתוך איזו מערת מסתור - סצינה שמראה שמישהו הציץ קצת אל סדרות בית החולים שנהיו פופולריות ממש בתקופה הזו ולמד משהו. המטרה של הסצינה היא לתת לנו שוק (בגבולות מה שאפשר להראות בתוכנית טלוויזיה כמו זו, כמובן) במקביל לשוק שג’ייק חוטף. אז יש פצעים מדממים ויש גופות שתקועות באמצע החדר ויש גוססים שהרופאים פשוט מוותרים עליהם ועוברים הלאה כי חייבים לתעדף, ויש את החייל שירה לעצמו ברגל כדי לברוח מהקרב. באשיר כמובן נכנס לזה כמו דג למים, בזמן שג’ייק מנסה לעזור בצורה מגושמת ולאט לאט לומד, אבל בעיקר חוטף את ההלם שלו.זה פרק של ג’ייק, אבל באשיר זורח כאן בתפקיד המבוגר האחראי. כשכל הרופאים סרוחים אל הקיר אחרי שהאקשן נגמר אני אפילו ממש מסמפט אותו. הוא אפילו הופך להיות סוג של מנטור לג’ייק שעדיין תוהה איך זה ייתכן שחיילים שעברו אימונים עתירי סימולציות עדיין נשברים בכזו קלות בקרב אמיתי. ככזה, באשיר אחראי לשורה החביבה עלי בפרק, שתוקעת את הסיכה הנדרשת בתפיסה הרומנטית של ג’ייק:Jake: Some people say that you don’t know what you’re really made of until you’ve been in battle.Bashir: Well, let me tell you, Jake. There are many situations in life which test a person’s character. Thankfully, most of them don’t involve death and destruction.המשפט הזה הוא בעצם המהות של הפרק. זה טוב לראות שככל ש-DS9 מתקדמת יותר ויותר אל עבר המלחמה הבלתי נמנעת, היחס שלה למלחמה הופך להיות מפוכח (ככל שייתכן בסדרת טלוויזיה סטרילית, כמובן) ויותר עוין. אפשר בעצם היה לסגור את הפרק כבר בשלב הזה, אבל יש לנו עוד חצי שעה, אז למה שלא נפיל עוד צרות על ג’ייק המסכן.ב-The Ship הייתה לנו שרשרת של אירועים שהגבירו את הלחץ על כל המעורבים. גם כאן מתחילות צרות - הספינה שהייתה אמורה להגיע ולתגבר את כוחות הפדרציה הושמדה על ידי הקלינגונים, ועד שעוד עזרה תגיע מי יודע כמה זמן יעבור. והקלינגונים קרובים והולכים לפרוץ בקרוב למתחם, ואז הם פשוט ישחטו את כולם. אנשים מספרים לג’ייק את כל זה כאילו כלום, אבל ג’ייק מספר לנו איך הוא הולך ונהיה יותר ויותר לחוץ. ואז הקלינגונים משמידים איזה גנרטור מקגאפין ובאשיר מתנדב ללכת חזרה לספינה שלו שחונה בחוץ ולהביא משלו, אבל מישהו צריך לעזור לו לסחוב את זה - למה לא ג’ייק?ובכן, כשהם מתחילים להתרוצץ, קורה הצפוי לגמרי - מתחילה הפגזה אדירה עליהם. באשיר אולי נפגע ואולי לא, ואילו ג’ייק עושה את מה שבעצם הכי סביר לעשות בסיטואציה כזו - בורח על נפשו בלי להביט לאחור. אבל גם בלי לחזור אל המחסה, בעצם - הוא פשוט תועה בדרך, נקלע לשדה קטל קלינגון-פדרציה, ואז נופל לתוך במערב אין כל חדש. כלומר, נופל לבור עם חייל גוסס, במקרה הזה, חייל פדרציה (ראו תמונה). כאן האנטי-הירואיות מגיעה לשיא - החייל הגוסס לא גוסס בצורה יפה בכלל. כשהוא מדבר עם ג’ייק מתברר שהוא הקריב את עצמו כדי שהפלוגה שלו תוכל לסגת, כך שהסדרה באה להראות לנו מה קורה להקרבה הירואית אחרי שסצינת ההקרבה מסתיימת. ג’ייק המסכן מחפש משמעות בכל זה וחושב בקול רם שחייב להיות משהו שאפשר לעשות כדי להציל את החייל ואולי זה שהוא נמלט מבאשיר בעצם בא כדי להכווין את ג’ייק אל החייל - אבל זה רק מרגיז את החייל שמגלה שהוא תקוע עם פחדן עלוב (זה בערך מה שהוא אומר) ואז מתפגר בצורה לא אסתטית בעליל ומשאיר את ג’ייק עם מטען נאה של “מלחמה היא גיהנום”.אני לא זוכר סצינה דומה במסע בין כוכבים עד לשלב הזה. אפילו המוות של מונייז ב-The Ship לא היה כזה. אני באמת ובתמים מעריך את הנסיון של הסדרה לשבור לכיוון הזה, עד כמה שהאופן שבו היא עושה את זה מרגיש גולש לכיוון המופרז.חוץ מזה יש לנו גם סצינות סיסקו-דקס עם סיסקו האב שמת מפחד. אבל לפחות מת מפחד כמו גיבור.בסופו של דבר ג’ייק מצליח לחזור למחסה, מגלה שם את באשיר שיצא גיבור היום וסחב את הגנרטור חזרה לבד כשהוא פצוע, ועדיין מתעקש להיות פוץ ולא לבוא לג’ייק בשום טענה על ההתנהגות שלו. כל זה לא מעודד את ג’ייק, שכועס על כמה שהוא פחדן עלוב וכמה שהוא יודע שכשהקלינגונים יתקפו הוא שוב פעם יברח ויתחבא. אני בהחלט יכלתי להזדהות פה עם ג’ייק ועם הפחד האדיר מלהיקלע לסיטואציה מלחמתית. הייתי מוסיף “כשאתה אזרח”, אבל הרי הפרק כבר הדגיש בפנינו שגם אם קוראים לך חייל, נותנים לך נשק ומוודאים שתעבור שלל אימונים מתאימים זה עדיין לא יספיק.בסופו של דבר, כשג’ייק כבר על סף התמוטטות עצבים וכבר התפרץ על באשיר ושות’ שהתבדחו על מה הדרך הטובה ביותר להתחסל על ידי קלינגון, הקלינגונים תוקפים וכולם נמלטים על נפשם. חוץ מג’ייק שמתעכב מאחור ושני רדשירטס שמנסים לעכב את הקלינגונים, מתחסלים מהר ומשאירים את ג’ייק מאחורי שולחן, עם קלינגונים שהולכים לפלוש למערה שלו כל רגע, ופייזר בהישג יד. אז ג’ייק שולף את הנשק ופשוט מתחיל לירות באקראי ואין סיכוי שזה ייגמר טוב… לא, רגע, הוא ירה בתקרה וגרם לה ליפול על הקלינגונים ולחסום את הכניסה למערה. ג’ייק מתעורר כשסיסקו ובאשיר מחלצים אותו ומספרים לו איך מה שהוא עשה עיכב את הקלינגונים והציל את כולם ואיך ג’ייק הוא עכשיו גיבור היום.בהתחלה התרגזתי על זה, אבל יודעים מה, בסדר. מקובל עלי שהפרק מנסה להדגיש שגם גיבורים גדולים הם לפעמים סתם אנשים שפועלים מחוסר ברירה ואפילו מייאוש טהור, ופשוט היה להם מזל. אבל למה לצעוק את זה? אנחנו מקבלים ווייסאובר של ג’ייק שמדבר על הקו הדק שמפריד בין אומץ ופחד, ומגלים שכל הוויסאוברים שלו היו בעצם חלק מכתבה שלו שהוא משמיע לסיסקו פאפא. זו בעצם הצורה שבה הפרק שואל את השאלה - האם החוויות ה”אזרחיות” של ג’ייק הן אכן מה שגם אנשי צבא מנוסים יחושו? סיסקו פאפא מאשר את זה, כמובן, אבל מן הסתם זה לא כל כך משכנע בפני עצמו. ג’ייק הוא כותב וסיסקו הוא איש צבא, אבל את השורות של סיסקו כותב כותב, לא איש צבא.למרות שהפרק אולי לא כל כך משכנע בנקודה הזו, זה היה בסך הכל פרק עשוי מצויין, שעושה בדיוק את מה שאמור לעשות פרק בעונה מתקדמת שכזו - לדחוק את הגבולות של הסדרה (והפרנצ’ייז) למקומות חדשים. אפשר לסלוח להם אם זה לא נעשה בצורה מושלמת, העיקר שזה נעשה היטב. כמו כן עוד פרק טוב של ג’ייק הוא הפתעה נעימה שלא באמת ציפיתי לה.",
        "url": "/ds9//S05/E04/Nor_the_Battle_to_the_Strong"
      }
      ,
    
      "s05-e05-the-assignment": {
        "title": "עונה 5 פרק 5 - The Assignment",
        "content": "הפרק הזה יכל להופיע כמעט (דגש על כמעט) כמות שהוא כבר בעונה 1, ולכן הוא מקרה מבחן טוב לראות כיצד הסדרה מתמודדת עם פרקים עם עלילה “נקודתית” ורעיון בסיסי סטנדרטי למדי. התשובה היא שהיא עושה את זה פנטסטי. אם היינו בעונה 1 יש סיכוי שהייתי מכתיר את הפרק הזה לטוב ביותר בעונה. מצד שני, אין סיכוי שהפרק הזה היה עובד בעונה 1, כי נקודת הכוח שלו היא בכמה שאכפת לנו מהדמויות ואנחנו מוכנים להתעלם מהמקומות שבהם הפרק מרמה.הפרק גם מזכיר מאוד את Whipsers - פרק “או’ברייאן נגד כל העולם” שעבד פנטסטי גם הוא - אבל כאן הוא מפצה על עלילה שיותר חורקת עם שני חיזוקים מפתיעים יחסית - קייקו או’ברייאן ורום.אז מה קורה בו? אנחנו מתחילים במה שנראה כמו מבוא לפרק הומוריסטי - רום וקווארק מדברים על העבודה של רום בתור מהנדס זוטר אצל או’ברייאן, תפקיד שבו הוא בעיקר מבוסס בקקי כל היום אבל מנסה להיות מרוצה עד הגג, לסגוד לאו’ברייאן ולהזמין בייקון כמוהו. קווארק, לשם שינוי, מצליח להיות משכנע למדי כשהוא מסביר לרום שדופקים אותו בעבודות הגרועות ביותר, אבל רום התנער מקווארק ולא יחזור כל כך מהר, והוא בטוח שאו’ברייאן ישים לב בקרוב לו ולכישורים שלו!ובכן, הפרק אכן יעשה את זה, אם כי בצורה כל כך מרושעת שהייתי ממש בוכה אלמלא זה היה נגמר בהפי אנד (בדרך כלל אני מתלונן על הפי אנדים שכאלו אבל הלב שלי היה נשבר כל כך אם זה היה נגמר רע שאני שמח שהפעם הפרק ויתר לעצמו). אם הפרק היה ממוקד יותר ברום היינו מקבלים את מה שנראה כמו התאום המרושע של Lower Decks הנפלא של TNG, אבל כל מה שנשאר מזה הוא סצינה שבה רום מגיע נלהב כולו למשמרת מלאה עמיתים לעבודה שאין להם כוח לכל החרא הזה.בינתיים לאו’ברייאן יש צרות גדולות - קייקו חוזרת ממסע מחקר בבאג’ור ובאשיר, מסתבר, הרג לה את הצמחים. כמובן, זה קצת נכנס לפרופורציות כשקייקו חוזרת בפועל ומספרת לאו’ברייאן שהיא לא קייקו אלא יישות חייזרית מרושעת שהשתלטה לה על הגוף והופס הנה דוגמא לאיך היא יכול לעצור לה את הלב ולהרוג אותה בחלקיק שניה אם היא תרצה. אז או’ברייאן מותק, יקירי, מה לדעתך לשתף פעולה עם כל מה שאני אומרת.אתם לא שונאים כשזה קורה לכם?ובכן, יש לנו פה פרק “אשתו של הגיבור נלקחה כבת ערובה והוא צריך לבגוד בכולם כדי להציל אותה”. זה כמובן סטנדרטי לגמרי (“24” ביססו חצי עונה על הדבר הזה), אבל בסדרת מד”ב יש את הבונוס של לתת לחוטף להיות משוחק בידי בת הערובה, מה שיש לו פוטנציאל קריפיות גדול שמנוצל מאוד יפה כאן - השחקנית של קייקו עושה עבודה מעולה. אנחנו מקבלים כל מני סצינות שבהן או’ברייאן מחוייב על ידי “קייקו” להתנהג רגיל בזמן שהיא נופת צופים לכולם (החוטף יודע כל מה שהיא יודעת וכדומה ולכן קל לו להתחזות) והסצינות הללו הן ממש אחלה. הפרק בונה מתח בצורה אופטימלית על בסיס סיטואציה כל כך סטנדרטית.ומה או’ברייאן אמור לעשות? גם סטנדרטי - ערב רב של דברים קטנים שכולם נופלים תחת מילת הקסם המופלאה “קליברציה” ואומרים שהוא הולך למקומות ועושה דברים ולא באמת מבין בעצמו מה הוא עושה. החוטף זורק עליו מגבלות זמן בלתי סבירות ולא לגמרי ברור למה, אם כי הסבר אפשרי אחד שיש לו התייחסות כלשהי בפרק היא שהחוטף לא רוצה שתהיה לאו’ברייאן הזדמנות לחשוב על העסק לעומק ולהבין מה בעצם הוא עושה. ביום שבו קייקו מגיעה היא סתם נותנת לאו’ברייאן משימות חסרות משמעות, ומחכה לבוקר שאחר כך בשביל להפיל עליו את המשימה האמיתית עם לחץ זמן מטורף - כנראה כדי שלא יספיק לחשוב בלילה מה המטרה שלה.ומי זה החוטף הזה? במסיבת יום ההולדת של או’ברייאן שבה הוא נאלץ להתנהל נורמלי (ראו תמונה) ג’ייק סיסקו מדבר עם קייקו ושואל אותה אם היא פגשה יצורים בשם “רפאי-פה” (Pah-wraiths) שעל פי האגדה נמצאים במערות שאותן היא חקרה. אוקיי, אז יש לנו את זה. עכשיו או’ברייאן עושה שתי טעויות אדירות בשיקול הדעת:1) הוא לא פונה לאף אחד. הפרק מנסה חלקית לתת לזה הסבר - בשלב מתקדם, כשאו’ברייאן נשבר ומנסה ללכת אל סיסקו ואודו, “קייקו” מפילה את עצמה מגשר מול העיניים שלו ונפצעת לא קשה אבל מספיק כדי להשקיט אותו. אבל זה אידיוטי. הוא עובד בבידוד מוחלט רוב הזמן. הוא יכל לפנות לסיסקו שלא פנים אל פנים אלא לדבר איתו בטלפון מוצפן, וכדומה. בעיה עיקרית של או’ברייאן בפרק היא שהוא לא מקבל מספיק סיוע כדי להתמודד עם המצב בעצמו, וכשבסוף הוא כן מקבל את הסיוע הזה (דרך רום, עוד נגיע לזה) הבעיה נפתרת כמעט מעצמה (כי התסריט גרוע בקטע הזה, עוד נגיע לזה). אני לא קונה את זה שאו’ברייאן לא יכל לבקש עזרה.2) הוא לא מנסה לברר כלום על הרפאי-פה אפילו אחרי שהוא שומע עליהם. אז כן, אנחנו רואים אותו מבקש עזרה מהמחשב והמחשב אומר שיש אלפי רשומות בנושא ושיחדד את הבקשה ואז “קייקו” קוראת לו ללכת לישון, אבל ביום שאחר כך הוא יכל לפחות לנסות לעשות עם זה משהו (אפילו עם לחץ הזמן של “קייקו”) ואלוהים אדירים הקטע הזה עם ממשק החיפוש הגרוע של מידע אצלם מככב פה שוב אחרי האסון של Whispers (שם הוא פשוט שומע לוגים כל הלילה במקום לקבל אותם טקסטואלית ולהריץ חיפושים).מכל מקום, או’ברייאן פשוט משתף פעולה עם החוטף ועושה את הקליברציות שהוא מבקש ולא נראות לו מסוכנות בשום צורה לתחנה. אבל אין לו מספיק זמן והוא זקוק לסיוע. ואז פתאום הוא נתקל ברום, שסיים צ’יק צ’ק את המשמרת שלו ובא לבקש עוד משימות. זוכרים איך ב-Heart of Stone נוג מבקש להצטרף לצי אז סיסקו ודקס נותנים לו איזו משימה בזויה והוא ממלא אותה בהצלחה יתרה והם מתרשמים? אז אותו הדבר כאן עם רום ואו’ברייאן, אבל עם הטוויסט בעל הפוטנציאל לקריעת לב שבו או’ברייאן המתרשם מנצל את רום כדי לעזור לו ב”משימה” שלו ומשביע אותו לחשאיות מוחלטת. אויש, דמויות טובות שעושות דברים מאוד, מאוד רעים וככה מנצלות את טוב הלב והתמימות שלמדנו לאהוב בדמויות אחרות. הדברים הללו קורעים את הלב אפילו יותר מחיילי פדרציה שגוססים בבור.והפרק לא מהסס גם להתחיל לפדות את האסימון הזה, כשדקס קמה באמצע הלילה ומשעמם לה אז היא הולכת לעשות כל מני עניינים בגשר, מגלה שמישהו מחבל בצורה כלשהי בתחנה, כל הצוות עומד על הרגליים ומתחיל לחפש, ואו’ברייאן מפיל את הכל על רום. כאן זו הנקודה שבה הפרק יכל ללכת רחוק ולא הלך - אני לא מצפה מהפרק להרוג את קייקו, אבל אם הוא היה משאיר את רום על תקן הבוגד ולא מזכה אותו בסוף, זה היה מאוד, מאוד כואב, ולא לגמרי מופרך. כאמור, אני שמח שהיה פה הפי אנד כי אני רך לבב בעצמי.אבל התפקיד של רום בפרק הוא לא רק להיות השעיר לעזאזל של או’ברייאן אלא גם להציל אותו. הוא מתעקש שאו’ברייאן יבוא וידבר איתו אחרי המעצר, אבל לא רק כדי להבטיח לאו’ברייאן שהוא בינתיים שותק כדג, אלא גם כדי לשאול אותו למה בעצם התחנה מכוונת קרן שקרכלשהו אל חור התולעת במטרה להרוג את הנביאים. או’ברייאן בהלם כי עד עכשיו הוא לא הבין שזה מה שהם עושים בכלל (ואני בהלם כי מה - כל כך קל להרוג את הנביאים? זו עוד וריאציה על “כל כך קל להרוס את חור התולעת”). לפרק קצת נגמר הזמן, כנראה, כי הוא מגייס את רום גם כדי להסביר לאו’ברייאן מיתולוגיה באג’ורית ושרפאי הפה האגדיים הם בעצם נביאי שקר שגורשו מחור התולעת או משהו. עכשיו המזימה של “קייקו” ברורה - לחסל את הנביאים ולחזור לחור התולעת בעצמה.ומה או’ברייאן עושה? מסיים את ההכנות. יש לנו סצינה משעשעת מאוד שבה אודו בא לעצור אותו, כי אודו לא טיפש ומבין בדיוק מה הולך כאן, אבל תוך כדי ההסבר המפורט של איך הוא עלה על או’ברייאן, או’בריין פשוט דופק לו אגרוף בפרצוף. מישהו פה עדיין לא הפנים שיש לו גוף אנושי.ואיך זה נגמר? נו, אתם יכולים לנחש. בצורה הצפויה והגרועה. או’ברייאן לוקח את “קייקו” איתו בספינה אל חור התולעת ואז מפעיל את הקרן שקרכלשהו, אבל לא על חור התולעת אלא על הספינה. בשלב מוקדם יותר בפרק או’ברייאן בחר אפשרויות שונות להמם את “קייקו” והמחשב אמר לו כמה זמן כל אחת תיקח (פייזר זה 0.7 שניות!) ובכל המקרים זה היה יותר מדי מכדי שהיצור לא יספיק לפגוע בה. כאן הוא נואש ומחליט לקחת את הסיכון, והסדרה דוחפת לנו לפרצוף את זה שהוא הולך להצליח כשהיצור עצמו אומר ש”הנביאים בכלל לא יספיקו להבין מה פגע בהם”. זה אווילי. היצור היה כל כך חכם עד כה - עכשיו הוא נופל בכזו קלות למלכודת כזו צפויה? ליוצרים של הפרק פשוט לא היה פתרון חכם וזהו. בדרך כלל אני כועס אבל כאן אני לא רואה פתרון חכם שלא היה מערב משהו טראגי מאוד, אז אני יכול לסלוח.גם האופן שבו הפרק סוגר את הפרשייה - סיסקו כנראה מנהל שיחה רצינית עם או’ברייאן אבל אף אחד לא מושעה, ורום מקבל קידום למשמרת היום - הוא הפי אנדי מדי. אני מודה שהייתי שמח יותר והקתרזיס היה מוצלח יותר אם הסיום היה יותר ריאליסטי והגיוני מבלי לפגוע בדמויות המעורבות, אבל באמת שאלו יהיו הצרות שלי עם העונה הזו.",
        "url": "/ds9//S05/E05/The_Assignment"
      }
      ,
    
      "s05-e06-trials-and-tribble-ations": {
        "title": "עונה 5 פרק 6 - Trials and Tribble-ations",
        "content": "בין סיום עונה 4 ותחילת עונה 5 של DS9 התחלתי לצפות ב-TOS. בהכל, לפי הסדר, מתוך הכנה לפרק הזה, עד שהגעתי לפרק הרלוונטי של TOS. ידעתי שהפרק הנוכחי הולך להיות מחווה ל-TOS וספציפית לפרק The Trouble With Tribbles אצלה, וממילא רציתי לראות את TOS כבר הרבה זמן, אז ניצלתי את התירוץ הזה. האם כזו הכנה מקדימה הייתה שווה את זה? בהחלט. זה בקלות היה אחד מהפרקים הטובים בסדרה ואולי פרק המחווה המוצלח ביותר שראיתי לכל דבר.בסטנדרטים של ימינו, וגם בהשוואה לסטנדרטים של TNG ו-DS9, אין מנוס מלומר ש-TOS מחרידה ממש. למרות זאת, יש בה גרעין מוצלח שכל הזוועות לא מצליחות לקלקל עבורי, והפרק הזה של DS9 קולע ישירות בגרעין הזה. פרט לכך, הפרק של TOS שעליו מתבססים כאן הוא אחד מהפרקים הטובים ביותר של TOS (אני מסתייג רק כי עוד לא ראיתי את כולם, הוא בקלות הטוב מכל אלו שראיתי) ולשם שינוי ב-TOS הוא גם קליל והומוריסטי מספיק כדי להוות נקודת חיבור מושלמת ל-DS9.אבל רגע, מה העלילה של הפרק? הרעיון לקוח כמעט אחד לאחד מסרט מדע בדיוני שאת שמו לא אזכיר כי ספוילרים אבל נו באמת כולנו מכירים אותו. מישהו מרושע השתלט על מכונת זמן וחזר לעבר כדי לשנות אותו לטובתו, והגיבורים שלנו יוצאים בעקבותיו ומנסים לתקן את קו הזמן מבלי לקלקל עוד דברים או שישימו לב אליהם. הטוויסט הטכני הוא שהם עושים את זה “בתוך” פרק קיים (ובמקור שאני מדבר עליו, זה היה בתוך הסרט הקודם בסדרה). דהיינו, הדמויות מושתלות לתוך הסיטואציות ולפעמים לתוך הצילומים הספציפיים של הפרק ההוא של TOS. זה אומר שההשקעה הטכנית פה הייתה עצומה, יחסית לסדרת טלוויזיה; והייתה פה המון עבודה מאחורי הקלעים כדי שהשחזור יהיה נאמן ככל הניתן, ברמת ה”לוודא שקצב ההבהוב של המנורות זהה למה שהיה ב-TOS”. דברים כאלו מתפספסים עלי לחלוטין ואני קורא עליהם רק בדיעבד, כמובן.בפרק המקורי של TOS, האנטרפרייז נקראת לתחנת חלל K7 באמתלת שווא של מצב חירום, וכשקירק מגיע הוא זועם לגלות שמנהל התחנה רוצה לנצל אותו כדי לשמור על מטען של דגנים מהונדסים גנטית כלשהם. ומה שעוד יותר משגע את קירק הוא שספוק והאדמירלים מסכימים שהדגנים מאוד מאוד מאוד חשובים וצריך לשמור עליהם מכל משמר. ואז מגיעה ספינה קלינגונית (הקלינגונים כרגע במעין הפסקת אש מתוחה עם הפדרציה. לא, לא בהווה של DS9 אלא ב-TOS. כלומר, גם ב-DS9) והקלינגונים דורשים לרדת לתחנה ומתחילות כל מני מהומות שלא ברור מה הקשר שלהן לדגנים. ולכל המהומה הזו נכנס סוחר שמביא לתחנה יצור פרוותי שנקרא “טריבל” ומתחיל להתרבות בקצב אסטרונומי ולהציף את התחנה, ואת האנטרפרייז וכל דבר אפשרי. באחת מהסצינות הנפלאות ביותר בטלוויזיה, קירק תופס בשלב מסויים שהטריבלים עלולים להסתנן למאגרי האכסון של הדגנים, רץ לשם, פותח אותם וטובע תחת ים של טריבלים, שממשיכים ליפול לו עוד ועוד על הראש במהלך המשך הסצינה.בשלב הזה מתברר שהטריבלים שבמחסן מתים כי הדגן הורעל איכשהו, ואחר כך מתברר שטריבלים הם גלאי קלינגונים מצויינים - קלינגונים מתעבים אותו וגם הטריבלים מתחילים להרעיש. בצורה הזו מתגלה שאחד מאנשי התחנה הוא בעצם מרגל קלינגון והוא זה שהרעיל את הדגן. הטריבלים הצילו את היום! ובתור נקמה בקלינגונים, קירק משגר את כל הטריבלים לספינה שלהם ונמלט.ומה קורה ב-DS9? היו עד עכשיו בסדרה כל מני דיבורים על איזה חפץ קדוש באג’ורי שנמצא אצל הקרדסים - זוכרים את החפץ המטופש מ-Emissary? אז אותו דבר - וסוף סוף הקרדסים הסכימו להחזיר אותו. רק שהדיפיינט לוקחת איתה גם נוסע נוסף - סוחר פדרציה שנשאר תקוע על קרדסיה כשהקלינגונים תקפו. מהר מאוד מתברר שהסוחר הזה הוא אותו מרגל קלינגון מהפרק של TOS, שבעקבות החרפה שלו שם נודה מהגזע שלו עצמו ובילה את מאה השנים הבאות בלהעמיד פנים שהוא בן אדם. הייתם מצפים שכבר יעבור הלאה, אבל לא - הוא נעול על לחזור בזמן ולפוצץ את קירק, והחפץ הקדוש הבאג’ורי הוא באופן נוח במיוחד בעל יכולת שליטה בזמן. אז תירוץ להיכנס לפרק מאוד ספציפי של TOS יש לנו. יש לנו גם מסגרת בדמות “סיסקו מספר את כל הסיפור לשוטרי זמן דמויי מאלדר וסקאלי (רק ששניהם גברים משום מה) שבאו לתחקר אותו בתחנה” שעשוי מאוד משעשע, אבל העלילה הזו היא רק תירוץ, ברור שיצליחו למנוע מההיסטוריה להשתנות. מה עושים עם זה?ראשית, בעונה הזו אוהבים לעשות קוספליי. בפרק הראשון סיסקו/או’ברייאן/אודו התחפשו לקלינגונים, ועכשיו סיסקו/או’ברייאן/באשיר/דקס מתחפשים לאנשי אנטרפרייז, בסגנון הישן. באשיר הוא הפעם על תקן הקלולס שלא יודע כלום על התקופה ולא מבין למה החליפות החליפו צבעים (או’ברייאן אדום, סיסקו צהוב). זו דוגמא לאיך שהפרק צוחק על ההבדלים בין TOS לסדרות החדשות מבלי לדחוק יותר מדי החוצה את הצופים שפשוט לא מכירים. כמובן, כשאו’ברייאן תוהה למה באשיר לא מכיר את התקופה והוא עונה לו ב”אני רופא, לא היסטוריון!” (כלומר, וריאציה על ציטוטי המחץ של דוקטור מקוי מהסדרה המקורית) זה כבר משהו שקצת יותר יעבור לחלק מהאנשים מעל הראש.אם באשיר הוא על תקן הקלולס, דקס היא על תקן ההיא שצפתה ב-TOS בזמן אמת וכל כך שמחה לחזור לשם לרגע. הקוספליי שלה הוא המהמם ביותר, תודות לסגנון הלבוש הלא סביר בעליל של נשים בסדרה המקורית; היא משתפכת מרוב התלהבות לעיצוב “בסגנון המאה ה-23” (ובעצם, שנות השישים) של הטרייקודר, והיא כל הזמן רוצה לפגוש אנשים, בפרט את קולות’ הצעיר שמככב בפרק בתור קפטן הספינה הקלינגונית.בינתיים או’ברייאן הוא סוג של פארודיה על עצמו. כזכור, או’ברייאן הוא המהנדס הזה שנכנס לספינה חייזרית שמעולם לא ראה ותוך שתי דקות כבר יודע לאן מחברים את המהשמו של הזהו כדי שהיא תתחיל לעוף. לעומת זאת כאן הוא מביך את עצמו כשהוא מעמד פנים שהוא מתקן פאנל כלשהו ונתקל באיש הנדסה אמיתי, ובאשיר נאלץ לחלץ אותו. אחר כך באשיר נתקל במישהי שהוא חושד שהיא הסבתא-רבה שלו וחושד שהוא בדרך להפוך לסבא-רבא של עצמו, אבל האפקט הקומי האמיתי של הסצינה מושג על ידי כך שהיא מתרחשת במעלית שאין לבאשיר ואו’ברייאן מושג איך להפעיל (לא מספיק לומר קומה, צריך גם לתפוס איזו ידית).קירה נשארת על הדיפיינט ואין לה יותר מדי מה לעשות בפרק, אבל לוורף ואודו יש, גם אם הם לא הולכים לאנטרפרייז: הם מחפשים את המרגל בתחנת החלל עצמה, מה שמבחינת אודו מסתכם בלשבת בפאב ולחכות שההוא יחזור לשם. הפאב הוא אחת מהאטרקציות בפרק המקורי: אנחנו רואים את סצינת המפגש הראשון עם טריבלים שם, ואחר כך גם מגיעים לשם קלינגונים, מציקים לסקוטי וצ’כוב שמתחילים ללכת איתם מכות, והתוצאה היא אחת מסצינות ה-bar fights המגוחכות שראיתי אי פעם. כמובן שב-DS9 לא יכלו להתאפק מלצרף לשם את הצוות, ואז לשים את באשיר ואו’ברייאן במסדר שבו קירק נוזף בצוות (ולהחליף את מי שקירק מדבר איתו במקור באו’ברייאן).פרט לכך, אודו מצליח להשיג טריבל איכשהו, וכשהוא מראה אותו לוורף הלה מתפלץ. סצינת “וורף ואודו מדסקסים טריבלים” היא כנראה הדבר המוצלח ביותר בפרק שאינו מגיע ישירות מ-TOS:Worf: I have completed my search of the primary habitat levels and… What is that sound? Odo: Soothing isn’t it? The bartender called it a… Worf: A tribble. Odo: Sit down. You’re drawing attention. Worf: Where did you get that thing? Odo: From a man named Cyrano Jones. He told me tribbles like everyone, but this one doesn’t seem to like you. Worf: The feeling’s! The feeling’s mutual. They are detestable creatures. Odo: Interesting. It’s been my observation that most humanoids love soft, furry animals especially if they make pleasing sounds. Worf: They do nothing but consume food and breed. If you feed that thing more than the smallest morsel, in a few hours you’ll have ten tribbles then a hundred then a thousand. Odo: Calm down. Worf: They were once considered mortal enemies of the Klingon Empire. Odo: This? A mortal enemy of the Empire? Worf: They were an ecological menace, a plague to be wiped out. Odo: Wiped out? What are you saying? Worf: Hundreds of warriors were sent to track them down throughout the galaxy. An armada obliterated the Tribbles’ homeworld. By the end of the twenty third century they had been eradicated. Odo: Another glorious chapter of Klingon history. Tell me, do they still sing songs of the great tribble hunt?טוב כמעט באותה מידה הוא הרגע שבו וורף יושב בפאב והקלינגונים המקוריים באיזו פינה, והמלצרית מדווחת לאודו, באשיר ואו’ברייאן הנדהמים שאלו קלינגונים, מה שגורם לכולם לבהות בוורף בצורה מוזרה ולצפות להסבר. כי, אתם יודעים, הקלינגונים המקוריים נראים כמו בני אדם רגילים בלי כל השטות הזו על המצח. וורף מתחמק ואומר ש”זה סיפור ארוך”, או’ברייאן מעלה השערה שזו הנדסה גנטית ובאשיר מעלה השערה שזו מוטציה ויראלית, ואילו וורף שוב מתחמק ואומר שלא מדסקסים את זה עם זרים. זו ההתייחסות הראשונה של מסע בין כוכבים להבדל הזה (כמובן, בעתיד הסדרה אנטרפרייז תיכנס לזה יותר לעומק) וזה נעשה מצויין. לא הכי הגיוני שבאשיר, למשל, לא מודע להבדלים, אבל התפקיד של באשיר ואו’ברייאן כאן הוא בדיוק לייצג את הקהל הנדהם ולהעלות את ההשערות שלו, וזה נעשה מעולה.בסופו של דבר הגישה של אודו של “בואו נשב בפאב ונחכה” עובדת והם תופסים את המרגל, אבל הוא כבר מודיע להם בגאווה שהוא הטמין פצצה בתוך טריבל והולך לפצפץ את קירק לחתיכות. למה שיגלה להם דבר כזה? למי אכפת? בשלב הזה הצוות עובר לסריקת טריבלים. גם זה רק תירוץ כדי להכניס את סיסקו ודקס לגשר הפיקוד של האנטרפרייז בזמן שהוא כבר עמוס טריבלים, ואחר כך להכניס אותם לתאי האכסון של הדגנים שכבר מלאים טריבלים (אני לא חושב שיש מישהו שראה את פרק הטריבלים ולא רצה להיכנס אליהם). בטאץ’ יפה במיוחד, סיסקו ודקס מעיפים אחורה טריבלים שהם סרקו וגילו שהם נטולי פצצה; הטריבלים נופלים מתא האכסון ישר על הראש של קירק, כמו בסצינה המקורית. זו עוד דוגמא לאופן שבו הפרק הזה התעלק על הפרק המקורי בצורה מוצלחת (לא, אני לא מנסה לתאר את הכל). בסופו של דבר הם מוצאים את הטריבל הפצצתי ומשגרים אותו לחלל ברגע האחרון.וכמובן, סיסקו (כלומר, היוצרים של הפרק) לא מתאפק ואחרי שהמשבר עובר חייב לפגוש את קירק אישית, ולו לרגע (כאן באמצעות התעלקות על צילומים מ-Mirror, Mirror ולא מפרק הטריבלים אבל למי אכפת). ראו תמונה.שוטרי הזמן שומעים את כל הסיפור הזה ונראה שהם מרוצים יחסית. בהתחשב בכך שבפעם האחרונה שסיסקו חזר בזמן (ב-Past Tense) הוא כמעט והשמיד את כל האנושות, המצב לא רע. אז הם עוזבים מרוצים, לשמחתם של כל חברי הצוות שחששו שהם עוד ייכנסו לפאב ויגלו שהוא נראה כמו הומאז’ לפאב מ-TOS, כולל קווארק המיואש שיושב לו בלב עדר אדיר של טריבלים. מושלם.אם יש משהו רע אחד לומר על הפרק (ובאמת שזה קשה), הוא שיש אירוניה כלשהי בכך שפרק כל כך טוב, שבאופן די ודאי יהפוך להיות אחד מהפרקים המפורסמים ביותר של הסדרה, הוא בעצם פרק שאין בו יותר מדי מהסדרה עצמה - יש בו מחווה נפלאה ל-TOS ויש בו כמה רגעי דמויות DS9 מצויינים, אבל אין בו שום דבר מהעלילה של DS9 או מהכיוון שאני מרגיש שהיא חותרת אליו. אבל זה היה פרק כל כך כיפי שבאמת למי אכפת.",
        "url": "/ds9//S05/E06/Trials_and_Tribble-ations"
      }
      ,
    
      "s05-e07-let-he-who-is-without-sin": {
        "title": "עונה 5 פרק 7 - Let He Who Is Without Sin...",
        "content": "ובכן.זה לא היה פרק טוב. הוא כנראה צריך להיות באותה קטגוריה כמו Move Along Home או Meridian או The Muse של “רע באופן ממש מביך”. זה עצוב שבעתיים בגלל שהוא מגיע מייד אחרי אחד מהפרקים הטובים בסדרה (Trials and Tribble-ations), וקצת אחרי פרק “מערכות יחסים” שהיה מוצלח למדי (Looking for par’Mach in All the Wrong Places). וזה חבל, כי היה לפרק כזה פוטנציאל כיפי, אבל הוא מבצע כמה פשעים נגד האנושות שקשה לסלוח עליהם. בראש ובראשונה הוא לוקח את וורף ודוחף אותו קצת רחוק מדי, ממסגרת “הקלינגון הגבול בפסיכי” למסגרת ה”מה לעזאזל הלך פה כרגע” ובאופן שהוא נטול השלכות לחלוטין עבור וורף. זה כבר מגוחך. ובנוסף, אם היה מסר כלשהו שהפרק ניסה להעביר הוא עשה את זה בצורה מאוד מבולבלת.כמו כן אני אישית חושד שכמו Fascination, זה פרק שנכתב עם מטרת על אחת של להציג את דקס בבגד שאינו מדים.הרעיון הבסיסי הוא שוורף ודקס יוצאים לחופשה ראשונה, ודקס שכנעה את וורף איכשהו ללכת אל רייזה, כוכב התענוגות של הפדרציה. בפעם הקודמת שבה ראינו את הכוכב הזה בפועל זה היה ב-Captain’s Holiday של TNG שהיה די… איך נאמר את זה… עם בעיות. לא משנה, בואו נשכח מהפרק ההוא וניתן צ’אנס מחודש. זה מתחיל עם סיסקו ואודו שיושבים אצל קווארק ודנים על הא ועל דא עד שדקס באה והשיחה עוברת ליחסי המין שלה ושל וורף (עוצמתיים כתמיד) והחופשה שהם יוצאים אליה, ואז וורף מצטרף אליהם כשהוא לחוץ וזועף מתמיד ואומר שהוא מצפה לחופשה עם דקס כי We have much to discuss. ואם חשבתם שזה יופימיזם לסקס, אז לא. וורף זועם על דקס כי היא פגשה לארוחת צהריים אקס שלה וזה לא proper, ואמנם וורף סומך על דקס אבל לא על האקס (איזה מין טיעון מגוחך זה?), ואחר כך בפרטיות וורף נוזף בדקס שהוא לא רואה למה היא מדסקסת את חייהם הפרטיים עם אנשים אחרים.בקיצור, וורף הפך לצורך הפרק הזה לאבטיפוס של החבר המתעלל שדקס הייתה צריכה לזרוק לפני שבועיים כבר. זה קצת שובר את הדמות שלו, לטעמי. אני יכול להבין את וורף החרד לפרטיותו ונפגע מהקלילות שבה דקס מפרה אותה, וזה גם בסיס לקונפליקט סביר; אבל כאן יש לנו וורף שמנסה להכתיב לדקס מה לעשות, וזה בלתי נסבל. גם מדקס עצמה היינו מצפים שלא תאכל את החרא הזה, בפרט עם נסיון הגלגולים הקודמים שלה.כדי להקשות עוד קצת על וורף ודקס, מצטרפים אליהם לרייזה גם כמה אורחים לא קרואים: באשיר והחברה שלו ליטה, נערת הדאבו הבאג’ורית שפגשנו כבר כמה פעמים, החל מ-Facets (זוכרים שהיה פרק כזה?). האמת שחשבתי שליטה היא החברה של רום בכלל. נו טוב. בנוסף גם קווארק מצטרף כי ככה. בתיאוריה זה היה מאפשר אינטראקציות משעשעות בין הדמויות אבל בפועל אין ממש כאלו, אם כי השוט של כולם מגיעים לרייזה בבגדי חופשה פרט לוורף שבמדים מלאים (“מדי סטארפליט תוכננו להיות נוחים!”) הוא מעולה.מייד אחרי ההגעה באשיר וליטה מסתלקים לעשות דברים, ואילו קווארק שולף שני פסלוני פוריות או משהו, הולך אל שתי עובדות רייזה אקראיות ותובע את הג’אמהרון שמגיע לו. מה זה ג’אמהרון? ובכן, תנחשו. יש דברים שאסור לומר בטלוויזיה בשנות התשעים. כלומר, לומר סקס אסור, להציג זונות בטח שמותר.אני מודה שלשניה דגדג לי לחשוב שהפרק הזה יבצע שבירה של ההצגה האידילית של הזנות על רייזה. או לפחות שיקראו לזה זנות. או משהו. אבל הפרק בכלל לא יילך לכיוון הזה ואני אשאר מעוצבן. כנראה שמבחינת הפרק הפואנטה של רייזה היא שחרור מיני מלא, כך שסקס עם קווארק על בסיס פסלוני פולחן פוריות שהוא מחלק זה טבעי כמו להכין לו מנת פלאפל. אז מה לא טבעי? וורף מסגביר לדקס שרייזה היא גן עדן מלאכותי שמוחזק במצבו הנוכחי באמצעות מערכת בקרת אקלים מתוחכמת ובמצבה הטבעי היא ג’ונגל גשום בצורה קיצונית ועם רעידות אדמה תכופות. ולמה זה חשוב, אדון קלינגון שמבלה את עיקר זמנו בתוך מבנים מלאכותיים שתופסים קוארדינטות מרחביות שבמצבן הטבעי כוללות ואקום ואפס כבידה?ואז דקס עוברת לבגד ים ומתחילות השורות הזולות של “A few months ago, when I was commanding the Defiant on a scouting mission in the Gamma Quadrant, we encountered a protostar cluster, a swirling mass of colour set against a background of glowing clouds and burning sky. It was the most beautiful thing I had ever seen, until now.”. אוקיי, וורף, שומע? אתה הסתכלת על דקס גם קודם, כן?ואז נכנסת לתמונה ארנדיס, שהיא על תקן המנהלת פה, ומהווה מכרה ותיקה של דקס. של קורזון, למעשה. אם כבר שאלתם, אז כן, היא הרגה אותו. כן, בנסיבות שאתם חושבים (לא לגמרי הבנתי איך זה מסתדר עם הסרטון מתחילת הסדרה שבו רואים את קורזון מת לאחר ניתוח העברת הסימביונט לג’דזיה אבל נעזוב את זה). רגע! מה עם האיסור על טרילים להמשיך מערכות יחסים מחיים קודמים שהיה כל כך חשוב ב-Rejoined? אה, נכון, האיסור הזה הוא רק על שני טרילים, ואילו ארנדיס היא לא טרילית. כמובן שהדקויות הללו לא עובדות על וורף שזועם עד השמיים על עצם השיחה בין ארנדיס ודקס. ואז הוא מתלונן על דקס שהיא לא לוקחת את מערכת היחסים שלהם ברצינות. ושאם דקס הייתה קלינגונית הם כבר היו נשואים. ושהוא היה נאמן לה אז הוא מצפה שהיא תהיה נאמנה לו. ובאופן כללי מתנהג כמו בן זוג מזעזע.וזה עוד החלק הטוב של הפרק.החלק הרע מתחיל כשוורף זוכה לביקור מהיו”ר של תנועת “החיוניים החדשים” (New Essential Movement נשמע כה מגוחך באופן הולם בעברית), אחד עם השם הבלתי אפשרי פסקל פולרטון. ב-DS9 אנחנו בלי דת שאינה באג’ורית, אבל פולרטון הוא אב טיפוס של נוצרי הזוי, והוא בא ללחום בשחיתות המוסרית על רייזה ורוצה שוורף יעזור לו. וורף… אשכרה קורא את המניפסטים של הפולרטון, ומתחיל לטעון בפני דקס שיש לו נקודות טובות. לא בדיוק ברור מה הנקודות של פולרטון, אבל וורף מספיק להתעצבן פעמיים כשהוא רואה גם את ליטה וגם את באשיר מבלים עם בני זוג אלטרנטיביים. אני מודה שלשניה דגדג לי לחשוב שהפרק הזה יבצע שבירה של הגישה המונוגמיסטית למערכות יחסים, אבל בהמשך אנחנו הולכים לגלות שבאשיר וליטה נפרדו עוד לפני שיצאו למסע, והשהות המשותפת שלהם ברייזה היא חלק מה”ריטואל פרידה” באג’ורי. אז בעצם, וורף, פשוט התבלבלת בקריאת הסיטואציה, זה לא שהעמדה המוסרית שאתה מנסה לשמר שגויה עקרונית או משהו.בסופו של דבר אנחנו שומעים את פולרטון נואם, וזה מאכזב ביותר. כמו המטורללת ההיא מ-Paradise, נראה שב-DS9 פשוט מתקשים לייצג דעות מסוג זה בצורה לא דחלילית. הוא מתלונן על זה שהשחיתות המוסרית והנהנתנות של רייזה יוצרים מצג שהפדרציה חלשה ומוכנה לכיבוש קלינגוני ושות’. אבל הרי גם המסיבות הקלינגוניות הן מטופשות ברמות דומות, ואנחנו יודעים שגם אנשי צוות מיומנים כמו דקס וכמו וורף מגיעים לעשות חיים ברייזה, אז מה בעצם הטיעון? כדי “להוכיח” את הטיעון פולרטון מתחיל להשתולל, מצייד את האנשים שלו ברובי דמה ויוצא להפוך שולחנות במסעדה ולדווח לכולם שבאנג באנג הם מתים.זה כמובן השלב שבו אנשי האבטחה של רייזה אמורים להתערב, אבל מתברר שאין כאלו ושארנדיס בכלל לא מתכוונת לתבוע או לגרש את פולרטון. זה כבר לא אמין. אם טרוליזם כמו של פולרטון מתאפשר, יתאפשרו גם דברים גרועים בהרבה. אולי מאנשי הפדרציה לא נצפה לבעיות של ממש באופן כללי, אבל קווארק פה - הם נותנים לפרנגים להיכנס! אתם רוצים שנאמין שפרנגים שנותנים להם להשתולל חופשי לא ישמידו את רייזה תוך יומיים?את וורף השטויות הללו מאוד מעסיקות בזמן שדקס בסך הכל רוצה ליהנות, ואם זה לא יהיה עם וורף זה יהיה עם ארנדיס. אנחנו לא מקבלים שחזור של הנשיקה מ-Rejoined אבל נראה שזה לא כל כך רחוק, וזה מספיק מרגיז את וורף כדי שילך ויציע עזרה לחיוניים החדשים. וכאן אנחנו נכנסים לשלב המכוער של הפרק, כי מכאן ואילך אני לא יכול לקחת את מה שקורה בו ברצינות. וורף עושה איזה תעלול שפורץ למערכת בקרת האקלים של הכוכב וגורם לה להפסיק לעבוד - כך שמייד הכל מוצף בגשם זלעפות. הוא אפילו לא מסתיר את כך שהוא עשה את זה.מה לעזאזל? יש לנו איש סטארפליט שמשתמש בכישורים והיכולות שלו על מנת לפרוץ למערכת קריטית של כוכב לכת ידידותי ולחבל בה? איך בדיוק דבר כזה לא יוביל למשפט צבאי והדחה תכף ומייד? גם אם רייזה לא רוצים לתבוע, עדיין יש כאן הפרה בוטה של הקוד האתי שאמור להיות לסטארפליט. במקום כל זה יש לנו עוד עימות דקס-וורף, שבו דקס תוהה איפה בעצם נמצאת שמחת החיים הקלינגונית המפורסמת אצל וורף (דרך נחמדה לשאול למה הוא כזה פוץ) והוא מספר סיפור קורע לב על טראומה מילדותו כשהוא הרג בטעות שחקן כדורגל עמית. אולי היה לי יותר כוח לסיפור הזה אם הוא לא היה מגיע אחרי כל השטויות שוורף עשה בפרק, אבל בכל מקרה אני לא רואה הרבה קשר בין הצורך בזהירות מתמדת שוורף החליט לנקוט בו ובין עניינים כמו לקבוע לדקס עם מי מותר לה לדבר ועל מה, או לנהוג בצורה חסרת זהירות פסיכית ולחבל במערכת בקרת האקלים של רייזה ולתת לפולרטון יכולת גם לחבל במערכת הבקרה הסייסמית. כלומר, לאפשר לו לגרום רעידות אדמה.והוא גורם רעידות אדמה.ואז וורף בא ומרביץ לו והוא מפסיק. אגב, כשוורף מרביץ לו לא נראה שהוא נוקט באיפוק וזהירות כפי שהתחייבו מהסיפור שלו. הוא מרים מהצווארון ומשליך איש לא צעיר במיוחד. נניח שהיית הורג אותו ככה, וורף, מה אז?אחרי השטות הזו נראה שהכל חוזר לקדמותו וכדי להראות שוורף למד משהו הוא ככל הנראה מסכים לשחיה בעירום עם דקס. וואללה, התקדמנו.אולי היה אפשר לעשות פרק מעניין על רייזה. אולי היה אפשר לעשות פרק מעניין על וורף. אולי היה אפשר לעשות פרק מעניין על יחסי דקס וורף. אולי היה אפשר לעשות פרק מעניין על זנות. אולי היה אפשר לעשות פרק מעניין על מונוגמיה. אולי היה אפשר לעשות פרק מעניין על ספרטניות. אולי היה אפשר לעשות פרק שבו רואים לא רק את דקס בבגד ים אלא גם את וורף. אבל זה לא היה הפרק הזה. אני לא חושב שהוא גרוע כמו Move Along Home (עדיין המועמד שלי לפרק הגרוע בסדרה); הוא יותר דומה ל-Meridian בחצי הדקסי שלו, שהיה חלש אבל לא נוראי כמו החצי הקריפי שלו. אין בפרק הזה משהו ממש קריפי - רק טייק חלש על מערכות יחסים, וטייק חלש במיוחד על וורף. אחרי עונה קודמת פנטסטית מבחינת וורף, זה די מצער.",
        "url": "/ds9//S05/E07/Let_He_Who_Is_Without_Sin"
      }
      ,
    
      "s05-e08-things-past": {
        "title": "עונה 5 פרק 8 - Things Past",
        "content": "הפרק הזה הוא סוג של תאום של Necessary Evil מהעונה השניה. שם זה היה פרק שמתרחש ברובו על טרוק נור (DS9 של הכיבוש הקרדסי) ועוסק באודו וקירה, ובפרט באופן שבו התקופה הזו גרמה לקירה ללכלך ידיים בצורה מטרידה. הפרק הנוכחי בא ללמד אותנו שגם אודו עשה את אותו הדבר בדיוק, אבל אפקט השיקוף קצת נפגע בגלל היעדרות של קירה מרוב הפרק (מה שקצת חבל, כי האינטראקציה של קירה ואודו ב-Necessary Evil הייתה מה שהפך את הפרק ההוא למוצלח). גם האופן שבו מחזירים אותנו לימי טרוק נור העליזים הוא קצת מאולץ, אבל אין לי יותר מדי תלונות - הפרק היה מותח ומעניין והנקודות שלו הועברו היטב.אנחנו מתחילים על מעבורת עם הצוות הלא ברור שכולל את סיסקו, דקס וגארק, שמסתבר שחוזרים מאיזה כנס באג’ורי על הכיבוש. רגע, מה גארק עשה שם? נראה שהגיע בתור הטרול התורן שמתעקש שהוא רצה לקיים דיון היסטורי מעמיק שחושף את העובדות האמיתיות של הכיבוש והוא מבלה את הנסיעה בחזרה בתלונות על כך שלא הקשיבו לו ושתג השם שלו אמר “גארק, כובש מדכא לשעבר” ובכלל שמדברים רק על הדברים המופלאים שהמחתרת עשתה. דקס מצביעה על כך שאודו לא היה במחתרת ועדיין התקבל בכנס בתור סלבריטי - סוג של המתווך המושלם בין הקרדסים והבאג’ורים, ההוא ששמר על סדר בכאוס של הכיבוש, ההוא שאולי עבד אצל הקרדסים אבל אדונו היחיד היה הצדק, ועוד ועוד סופרלטיבים. רק אז אנחנו בכלל שמים לב שאודו נמצא במעבורת עם היתר, ולא נראה שהוא שמח במיוחד מכל העסק הזה.השאלות הן - ראשית, איך קרה שהבאג’ורים כל כך מעריכים מישהו שהיה על תקן האאוטסיידר ופעל לא לטובתם אלא לטובת ה”צדק”? הרי ה”צדק” במהלך כיבוש תמיד פועל לרעת הנכבשים. עד עכשיו יכלתי להבין את זה שאודו נשאר בתפקיד בגלל שהבאג’ורים סמכו עליו ברמה מסויימת ולא ראו אותו בתור משתף פעולה ישיר עם הקרדסים, אבל הערצה של ממש? נראה לי מופרז. אבל השאלה היותר מהותית היא מה אוכל את אודו בתוך הסדרה ואיזה סוד אפל שלו הולכים לחשוף בפרק. וכמובן, איך.ובכן, כשהמעבורת מגיעה ל-DS9 וורף ובאשיר מגלים שכל חברי הצוות נמצאים באיזה טראנס לא מוסבר, וחברי הצוות מצדם מתעוררים בטרוק נור של לפני כך וכך שנים, כשהם נראים כמו עצמם אבל בבגדים באג’וריים, וכשכל אחד אחר רואה אותם כמו באג’ורים גם כן. זו סיטואציה מופרכת למדי; ההסבר שלה בסוף הפרק הוא שיהיה מדובר על סוג של הזייה קולקטיבית שאודו מייצר, כשהטריגר (שמוזכר כבר במהלך הפרק) הוא מעבר של המעבורת דרך סופת ממבו-ג’מבו. בקיצור, “אנחנו רוצים פרק על טרוק נור ולא ניתן לפרטי מימוש לעצור אותנו”. אבל אני סולח על זה לפרק ממש בקלות כי הוא מקדיש דקה כדי לתת לדמויות לדבר על הסיטואציה, לפסול אפשרויות כמו מסע בזמן (הבגדים) או הולודק (כשאומרים “end program” לא קורה כלום; בואו נניח שזה לא הולודק - מה אגיד, מסכים), להעלות את ההשערה הסבירה שהתודעות שלהן הועברו לגוף של אחרים, סטייל זינוק לאתמול (לרגע אפילו חשבתי שזה מה שקורה בפרק) וכל היתר רואים אותם כבאג’ורים, אבל אז גארק תוהה למה הם עדיין רואים זה את זה כרגיל ודקס אומרת שכאן כבר אין לה מושג (כמעט! כמעט היא ענתה “כי אנחנו בעצם דמויות בסדרה והשחקנים שמגלמים אותנו רוצים להופיע בפרק הזה”). זה לא שהשיחה הזו פותרת את הבעייתיות של הסיטואציה התסריטאית, אבל היא מתייחסת אליה מספיק בחן כדי שאני אגיד “אוקיי, אני רואה שגם אתם מכירים את הבעיות פה ומבקשים שלא אקח אותן קשה. אחלה, בואו נמשיך”.מכל מקום, להיות באג’ורים בטרוק נור זה לא להיט, ועבור אודו זה יותר גרוע כי הוא מתחיל לראות כל מני באג’ורים קריפיים שנעלמים כשמפנים את הראש (כבר בשלב הזה די ברור שמה שזה לא יהיה שהם נמצאים בו סובב סביב אודו), וגם העובדה שדוקאט וקצין האבטחה שבא לפני אודו, קרדסי בשם ת’רקס, בוהים על כולם מלמעלה לא עוזר. גארק הוא היחיד שמנסה למצוא דרכים יצירתיות לצאת מהסיטואציה - לבוא לקרדסים ולהתחיל להציג קודי גישה שהוא מכיר - אבל בפועל כשבאים קרדסים ומחליטים לקחת את דקס אל השד יודע איפה וגארק מנסה לדבר איתם זה נגמר בבוקס שהוא חוטף ומשפריץ לו דם מהאף גם במציאות, שנראה שהם בצרה אמיתית. טוב, נו, אני מניח שדיבור החלטי לא תמיד עובד טוב עבור גארק כמו ב-Second Skin.מצד שני, אחרי רגע מתברר לנו שגארק לא הלך על גישת הדיבור ההחלטי כאן אלא ניצל את ההזדמנות של לחטוף בוקס בפרצוף כדי לכייס את הקרדסי המעוצבן ולהשיג קונסולה ידנית שקר כלשהו, שבעזרתה הצוות (למעט דקס שנחטפה השד יודע לאן) מבררים מי הם. כצפוי, הם שלושה באג’ורים אקראיים שהשד יודע מי הם - אה, רגע, אודו כן יודע, אבל עדיין לא מפרט. בינתיים דקס מגיעה למשרד של דוקאט, כדי שיהיה לפרק תירוץ לתת לדוקאט זמן מסך בפרק. דוקאט הוא קריפ כהרגלו - קצת נהנה מהפחד של דקס שהוא יאנוס אותה כל רגע, אבל מבהיר לה שהוא ממש לא מהמפלצות האלה ושהוא בסך הכל בודד וצריך חברה אפלטונית (כולנו כבר יודעים שפעם אחת משטיק כזה נולדה לו בת). דוקאט מתאים באופן מושלם לתפקיד הארכי-מפלצת שלא באמת צריך ללכלך את הידיים בעצמו כי יש לו אנשים שיעשו את זה בשבילו, ולכן מסתפק בלהעמיד פנים שהוא בעצם טוב ותרבותי ועדין יותר מאלו שמתחתיו.בינתיים מסנג’רים את סיסקו, אודו וגארק לעבוד אצל קווארק (אודו מהרהר בצורה נוגה האם שווה לפגום בזמן-חלל כדי להיפטר מקווארק) וגארק מזדעזע מכמה הכיבוש הקרדסי היה מלוכלך (לשטוף כלים! אצל קווארק!) והוא לא ידע. גארק, כמו דוקאט, ממשיך גם עכשיו לחשוב שהכיבוש הקרדסי היה בעצם סבבה ונקי ושהבאג’ורים בכלל מתאימים להיות עם כבוש (טוב, אולי לא קירה, אל תספרו לקירה) וכדומה. אבל הדיונים הפילוסופיים נמשכו יותר מדי זמן והפרק צריך להגיע לפואנטה שלו, כך שאודו פתאום מבין שהוא מזהה את השמות “שלהם” - אלו שלושה באג’ורים שהואשמו שלא בצדק בנסיון לרצוח את דוקאט והוצאו להורג פומבית. וזה הולך לקרות בקרוב. אופס. בינתיים גארק גם מצביע על דברים שלא מסתדרים מבחינת זמנים ומצביעים על כך שהם לכאורה בתקופת זמן מתקדמת יותר, אחרי שאודו כבר החליף את קצין האבטחה ת’רקס שמופיע כאן. בשלב הזה כבר אפשר לנחש בדיוק במה עוסק הפרק, והפרק גם לא מנסה יותר מדי להסתיר.התסריט מתגלגל כפי שהוא אמור - סיסקו ושות’ עושים את הדבר הנכון מבחינתם ומנסים לברוח מהתחנה בסיוע המחתרת, אבל הפגישה שלהם עם נציג המחתרת נקטעת במהלך נסיון ההתנקשות בדוקאט, והם מוצאים את עצמם מואשמים בו למרות שלא עשו כלום. אנחנו כבר יודעים איך מערכת הצדק הקרדסית עובדת וברור לנו שהם לא יצאו מזה בדיבורים, אבל אודו בכל זאת מנסה - בשיחה ארוכה עם ת’רקס, ש”חקר” את האירוע, הוא מנפץ שוב ושוב את הטענות שלו ומראה איך כל פרט מהחקירה שגוי, וכדומה. זה “אודו החוקר” במיטבו, וזו סצינה נפלאה כי בשלב הזה כבר אפשר לנחש שזה דיאלוג שאודו מנהל לא עם ת’רקס אלא עם עצמו מלפני שבע שנים. ועצמו מלפני שבע שנים לא מקשיב.בינתיים יש לנו עוד סצינה כיפית, של דקס שיושבת אצל החבר החדש שלה דוקאט, זוללת בתיאבון ומקשיבה בעניין לקשקושים שלו על איך הבאג’ורים הם ילדיו וכואב לו כשהם פונים כנגדו. ואז הוא מסתובב וחוטף בראש, ודקס מארגנת מבצע חילוץ של היתר. גו גו גו דקס! אנחנו מקבלים סצינת אקשן סבירה שבה גארק שוב לא מהסס לירות באויב מזדמן, גם אם אודו צמוד אליו (גארק פוגע) וסיסקו מכסח את ת’רקס רק כדי שהלה יחשוף שהוא משנה צורה ויסתלק. ואז כולם בורחים אל המעבורת האישית של דוקאט ו… בלי שום הסבר מוצאים את עצמם חזרה בכלא. לא הוגן!בשלב הזה ברור שכל מה שקורה פה הוא תסריט שאודו מריץ בראש, ולא ייתן להתרחשויות להפריע לו. אבל זו בכל מקרה לא הפואנטה. אנחנו לא חוששים שהדמויות לא ישרדו את המשך הפרק, אלא חוששים מה אנחנו הולכים לגלות על אודו. ובשביל זה יש לנו שיחת אודו - ת’רקס נוספת. כואב במיוחד הוא השלב שבו אודו מפציר בת’רקס לגלות את האמת, ומקבל את זה:Thrax: Truth? You want the truth? All right. The truth is that none of you would be accused, none of you would even be here if the Bajorans weren’t fighting the Cardassians. It’s futile. The occupation has lasted for fifty years and it will probably last another fifty. Odo: I wouldn’t be too sure about that. Thrax: Why not accept it? If the Bajoran people would accept their place in history, none of this would be happening. Odo: We’re talking about the attempt on Gul Dukat’s life, not the socio-political ramifications of the resistance. Thrax: It’s all part of the same problem. When your people resort to terrorism and violence, they’re fighting against order, against stability, against the rule of law, and this must be stopped. Odo: There is more to life than the rule of law. Thrax: It has been my observation that only the guilty make that kind of statement.אני לא ממש מופתע שאודו הישן התנהל ככה לפעמים - למעשה, מתחילת הסדרה כך הנחתי שהוא התנהל. זה עדיין לא נעים לראות את זה, כמובן.איך זה נגמר? התסריט נמשך. ההוצאה להורג לכאורה מתחילה, אודו מנסה לעצור אותה וצועק על ת’רקס שהוא בכלל לא קשור להוצאה להורג הזו אלא הוא עצמו, ואז הסיטואציה שוב משתנה והוא והיתר רואים את ההוצאה להורג של הבאג’ורים האמיתיים מהצד, עם אודו-של-אז צופה בה מהצד, ואודו מתוודה בפני היתר על הפאשלה שעשה, ולא מנסה להוריד מעצמו אשמה. בשלב הזה כולם מתעוררים, כמובן. קצת אחר כך באשיר מבשר לאודו שכל העסק היה סוג של The Great Link של משני הצורה שאיכשהו התלבש על שאר האנשים שאיתו במעבורת; כמובן שיש פה רמיזה לכך שאודו לא לגמרי הפסיק להיות משנה צורה.נשאר רק דבר אחד לעשות בפרק, כדי להשלים את השיקוף עם Necessary Evil: קירה באה לדבר עם אודו, ואין לה דברים טובים לומר אלא רק אכזבה מאוד גדולה. וכמובן, היא תוהה האם הוא יכול להבטיח לה שדברים נוספים כאלו לא קרו, והוא רק יכול לומר שהוא מקווה, אבל לא בטוח. יפה. הסיום המבאס של Necessary Evil שוחזר כאן היטב.",
        "url": "/ds9//S05/E08/Things_Past"
      }
      ,
    
      "s05-e09-the-ascent": {
        "title": "עונה 5 פרק 9 - The Ascent",
        "content": "זה היה פרק במשקל נוצה, ואני לא אומר את זה בתור משהו בהכרח רע. הוא היה מאוד מהנה ועשה אחלה שימוש בדמויות שכבר הספיקו להתבסס טוב, אבל קצת קשה לי לומר מה הייתה המטרה שלו או בשביל מה הוא כאן בכלל.אנחנו מתחילים עם זה שנוג חוזר הביתה והשמחה רבה. רגע, מה? נוג חוזר כדי לעשות התמחות ב-DS9 או משהו כחלק מהכשרת סטארפליט שלו, אבל אני חייב להודות שאני לא מבין את החוקיות - אחרי שנה כבר עוזבים את האקדמיה? מילא, לא חשוב, תירוצים לתת שוב זמן מסך לנוג יתקבלו בברכה. בנוסף, זה נותן תירוץ לג’ייק לצאת מהבית ולעבור לגור יחד עם נוג, מה שנשמע כמו רעיון מצויין על הנייר ובפועל מתגלה כאסון - נוג חזר מהאקדמיה עם מקרה קשה של סג”מת נפוצה והפך לחולה סדר, נקיון ואימוני כושר. ג’ייק הוא ההפך הגמור - עצלן ובטלן כרוני שבעיקר אוכל ומבלגן וישן ואולי גם כותב דברים פה ושם. זה מתפתח ומתפתח עד לפיצוץ הבלתי נמנע, וזה כיף חיים.זה מאוד מזכיר לי את מה שקרה ב-The Jem’Hadar. גם שם ג’ייק ונוג היו על תקן ילדים קטנים שלא לגמרי מבינים מה הם עושים וכשהם מנסים להפעיל ספינה ולהימלט וכאלה הם מסתבכים קשות. גם כאן הם עושים את כל הטעויות שזאטוטים עושים, ובאופן כללי הם הכי רחוקים מווסלי קראשר שרק אפשר, וזה כיף. בפרט, ג’ייק כאן מעצבן נורא בצורה נפלאה - עצלנות ובטלנות כזו היא לא משהו שאנחנו רגילים לראות בסדרת מסע בין כוכבים שבה כל הדמויות הם קציני סטארפליט עסוקים ואחראים נורא.בסופו של דבר כדי לגרום לג’ייק ונוג להשלים האבות צריכים להתערב, כך שאנחנו מקבלים סצינת שיחה משעשעת של סיסקו ורום. הם מכריחים את ג’ייק ונוג להמשיך לגור ביחד, והללו מנסים איכשהו להסתדר. בסופו של דבר הם חברים טובים.זו עלילת המשנה הקומית. העניין הוא שהעלילה הראשית גם היא אותו דבר - סיפור קומי על שני חברים טובים שמוצאים את עצמם תקועים ביחד אחרי פיצוץ וצריכים ללמוד להסתדר. אה, רגע, אמרתי “חברים טובים”? בואו נשנה את זה לאויבים הכי גדולים בסדרה מבין הדמויות הסימפטיות. כלומר, אודו וקווארק. בתחילת הפרק אודו מתמוגג מכך שקווארק סוף סוף עומד להישלח למשפט היכן שהוא עד כדי כך שהוא מלווה אותו בעצמו. רק שאחרי שהם עמוק בחלל הם פתאום מגלים פצצה על המעבורת שלהם. אתם מבינים, קווארק לא באמת הלך לעמוד למשפט אלא לשמש בתור עד במשפט כנגד סינדיקט אוריון, שזה שם שאמר לי מעט מאוד כשראיתי את הפרק לפני שקראתי קצת על הרקע, אבל כשאודו מבין את זה הוא מתפלץ - כנראה שהם סוג של מאפיה בין גלקטית. הם מנסים לשגר את הפצצה לחלל, מה שעבד כל כך יפה ב-Trials and Tribble-ations, והיא קצת מתפוצצת להם בידיים והמעבורת שלהם מתרסקת על כוכב לא מיושב.קצת מצער ששוב יש לנו פרק של “אודו הוא קצין האבטחה הגרוע בעולם”. מה, הוא לא ידע לאן הוא שולח את קווארק? (לא, מתברר שהוא לא ידע). מה, הוא לא יכל לשאול את קווארק במה לדעתו העניין? (יכל, אבל הוא שונא את קווארק ולא רצה שקווארק ידע שהוא לא יודע). מה, בדיקה שגרתית לאיתור פצצות זה משהו שלא עושים? (כנראה שלא, אבל בכל מקרה אודו התקשה לאתר את הפצצה גם אחרי שקווארק שמע אותה מרעישה). נו מילא. הרי זה בסך הכל תירוץ לזרוק את אודו וקווארק ביחד לסיטואציה השרדותית.מכיוון שאודו וקווארק נטושים על כוכב לכת שומם הדבר ההגיוני מבחינתם לעשות הוא לאכול אחד את השני. אבל קווארק מתגלה כקצת יותר מועיל מזה - הוא מצליח להציל משברי החללית את המקגאפין ששולח SOS-ים, אבל בגלל שיש הפרעת שקר כלשהו הוא ואודו חייבים לטפס לפסגת הר ולהשתמש בו שם. אז הם מתחילים לטפס, וכל יתר הפרק הם מטפסים. ורבים. ומטפסים. ורבים עוד קצת.יש לזה כמה יתרונות. ראשית, זה נותן לשניים מהשחקנים הטובים בסדרה להשתולל חופשי, והם עושים את זה מצויין. הקו המפריד בין שנאה יוקדת ובין מה שזה לא יהיה הדבר הנוסף שיש בין אודו וקווארק מעולם לא היה דק יותר. שנית, זה נותן הזדמנות לכמה צילומי טבע שאינו מדבר, וזה אחלה. וחוץ מזה, זו הזדמנות טובה לראות את הדמויות מתנהגות כשהן ממש לא בסביבה הטבעית שלהן ונדחפות אל עבר קצה היכולת שלהן. בפרט הסיטואציה הרסנית עבור אודו - אם הוא עדיין היה משנה צורה, הוא היה מעפיל בקלי קלות לפסגת ההר וחסל. אבל עכשיו הוא תקוע בגוף של בן אדם, והוא רעב, והוא עייף, והוא לא יכול לעוף, והוא שובר רגל כשהוא הולך מכות עם קווארק ובסופו של דבר הוא חייב להיכנע וקווארק הוא זה שמצליח להעפיל להר. כאן זה אולי הפרק הראשון שבו אנחנו מרגישים “בידיים” מה המחיר שהוא משלם על ההפיכה שלו לאדם.וזהו. בסוף קווארק מצליח להגיע לפסגה ומחלצים אותו ואת אודו, וכששניהם שוכבים על מיטות ההחלמה זה לצד זה הם חוזרים לומר אחד לשני כמה שהם מתעבים זה את זה. לא באמת ציפיתי למשהו אחר.אז הפרק הזה היה כיף גדול, בשתי העלילות שלו. האם הן יתקדמו לאנשהו מכאן? אולי כן ואולי לא, נחיה ונראה בהמשך. בינתיים הפרק הזה הרגיש בעיקר כמו הפוגה קומית - אבל אני לא מתלונן, זו הייתה הפוגה קומית מצויינת.",
        "url": "/ds9//S05/E09/The_Ascent"
      }
      ,
    
      "s05-e10-rapture": {
        "title": "עונה 5 פרק 10 - Rapture",
        "content": "מגע הקסם של עונה 5 הכה שוב, והפעם - פרק שעוסק בנושא המעצבן ביותר בסדרה ועדיין היה מצויין ומהנה ודי הצדיק לבדו את העיסוק בנושא הזה. הנושא? הדת הבאג’ורית, וספציפית המעמד של סיסקו בתור ה-Emissary. מה שנראה בשעתו כמו התחלה של הסדרה ברגל שמאל וקצת נדחק למרבה המזל הצידה חזר בפרק הזה עם טוויסט סביר בהחלט וביצוע מצויין. טוב, כמעט לגמרי מצויין, למעט דבר אחד.התאפקתי הרבה מאוד עם זה, אבל הפרק הזה קצת שבר אותי: אייברי ברוקס הוא פשוט לא שחקן מספיק טוב לתפקיד כל כך מרכזי בסדרה. זה עגום במיוחד כי מרבית השחקנים האחרים עושים עבודה מצויינת בסך הכל, אבל כשמהדמות של סיסקו נדרש יותר מדי, זה פשוט לא מבוצע טוב. עד כמה זה היה גרוע בפרק הזה, שהיה תובעני במיוחד? ובכן, זוכרים איך בעונה הראשונה ב-Dramatis personae סיסקו השתגע והקדיש את עצמו לבניה של איזה שעון והתקפי פראנויה? שם נדרש משחק מוגזם ומגוחך, ואת זה אייברי ברוקס עשה מצויין; ובכן, גם בפרק הנוכחי סיסקו קצת משתגע, אבל כדי שהפרק יעבוד אנחנו צריכים להרגיש ברמה כלשהי שאולי הוא דווקא לא עד כדי כך משוגע. שאולי הוא השפוי ואנחנו המשוגעים. וזה לא עובד. הסיסקו המשוגע של Dramatis personae הרגיש לי יותר שפוי מזה שכאן.אנחנו מתחילים עם עוד שריד… רגע, חליפות סטארפליט חדשות! מישהו מוכן להסביר לי מה זו הזוועה הזו? טוב, חזרה לעניינים - אנחנו מתחילים עם עוד שריד באג’ורי עתיק שנבזז על ידי הקרדסים ומוחזר עכשיו. בפעם הקודמת זה עורר מהומת טריבלים, אבל הפעם זה בסך הכל ציור של איזו עיר באג’ורית אבודה עם עמוד גדול במרכז שלה, ויש סביב זה כל מני אגדות לגבי האופן שבו הכיתוב על העמוד שאולי אפשר ואולי אי אפשר להבין מהתמונה יוביל אל העיר וכדומה. דקס משועממת. קירה מרותקת. סיסקו? ובכן… לא כל כך מפתיע שסיסקו מרותק. הוא כבר עשה משהו דומה ב-Explorers. שם זה הפך לאובססיה שלו, וגם כאן הוא מתחיל לשחק עם דגם הולודק של העמוד ובוהה בו שעות עד שקווארק בא לגרש אותו, ואז סיסקו מנסה לכבות את העסק וחוטף זץ ומתעלף.סיסקו מתאושש מהר, אבל ברור לנו שמשהו אצלו הולך להשתנות, וגם מהר מאוד ברור שזה הולך להיות פרק “משפחתי” יותר מהרגיל, כי יש לנו ארוחת ערב עם ג’ייק סיסקו שגם מזכיר שקסידי ייטס הולכת לחזור לתחנה עוד מעט. רגע, היא לא אמורה להיות בכלא בעקבות For The Cause? ובכן, מתברר ששישה חודשים (מה שגארק קיבל על התעלול שלו ב-Broken Link) הספיקו ושסיסקו כבר נוטה לסלוח לה. זה די מרסק את האפקט הדרמטי של For The Cause, וחבל. חשבתי שהדמות הזו תעזוב את הסדרה ואולי היה עדיף ככה.מכל מקום, במהלך הארוחה מתברר שסיסקו פסיכי על כל הראש ומתחיל לעשות עם האוכל צורות כמו הסימונים שעל העמוד הבאג’ורי. כאן הוא מתחיל להזכיר פחות את המהנדס ההרפתקן של Explorers ויותר את המשוגע של Dramatis personae. כמובן שזה זמן מושלם בשביל שתתקבל ההודעה על כך שעומדים לצרף את באג’ור לפדרציה סוף כל סוף - מה שאומר שסוגרים קו עלילה של חמש עונות בערך. מישהו רוצה להמר מה הולך לקרות עם זה בהמשך הפרק?אז כולם חוגגים את הצטרפותה העתידית של באג’ור לפדרציה חוץ מאשר סיסקו שיושב בהולודק ובוהה בחלל. קירה באה לסייע לו ומעירה אותו בטעות מאיזה טראנס שלא יהיה שהוא נמצא בו. הוא מתחיל לתאר מה בדיוק הוא ראה במהלך הטראנס וברור שהאיש על סמים קשים או לכל הפחות שהזץ מתחילת הפרק פועל את פעולתו. העניין הוא שקירה מתרשמת מאוד מכל העניין הזה ומתחילה לשלוף את השמות שיש לבאג’ורים לכאלו טראנסים ובאופן כללי האמונה שלה ב-Emissary מעולם לא הייתה חזקה יותר. אז כדי לעשות את הסיפור יותר מעניין מביאים את ודק ווין, שלא ידועה בחיבה העזה שלה לא לסיסקו ולא לקירה, ולא מרוצה מכל עניין הצירוף הזה לפדרציה ומשמשת בתור תזכורת לקירה כמה בעצם קירה זזה בעמדות שלה עם הזמן (תזוזה אמינה למדי, אם כבר מדברים על זה - הנה משהו שהסדרה עשתה טוב).ואז קורה משהו בעייתי.עד אותו רגע, סיסקו היה על תקן “הפסיכי הזה שיושב בהולודק ובוהה בחלל”. אבל כשקסידי מגיעה הוא בקושי אומר שלום שלום לפני שהוא גורר אותה למסע הרפתקאות סטייל אינדיאנה ג’ונס שמתבטא בעיקר בללכת במערה על באג’ור, לירות על קיר ולגלות מאחוריו את העמוד והעיר הבאג’ורית האבודה שכולם חיפשו אלפי שנים. זה… זה הישג מרשים שכנראה יהפוך את סיסקו לקדוש באג’ורי… אה רגע, הוא כבר כזה. טוב, אז זה מה שישכנע אפילו אתאיסטים כמו ודק ווין להאמין בו. בעצם, זה ישכנע אפילו אותי להאמין שהחזיונות שהוא מקבל כרגע מאז הזץ בהולודק הם בעלי תוכן של ממש, אפילו אם השד יודע מאיפה הם מגיעים (אולי היה אפשר לומר ממבו ג’מבו על קשר עם הנביאים דרך חור התולעת או משהו, אבל לא אומרים שום דבר דומה בפרק).זה לא טוב. הפרק הזה היה חזק הרבה יותר אם לא היינו יודעים אם יש בסיס לחזיונות של סיסקו או לא. כשנראה שכן, קשה לקחת את ה”טירוף” שלו ברצינות. אולי זה מה שהכותבים כיוונו אליו - השאלה עד כמה צריך לאפשר לנביא אמת להשתולל גם כשיודעים שהוא נביא אמת. לצורך כך, כמובן, צריך שגם יהיה מחיר של ממש על אותן נבואות אמת, אז מרגע שהעיר מתגלה, המחיר מתחיל להיגבות.המחיר הראשון, המובן מאליו, נגבה כאשר אדמירל סטארפליט התורן מגיע לעיר האבודה כדי לדבר עם סיסקו, שעומד שם ובוהה בחלל. לסיסקו אין הסברים בשבילו מלבד זה שיש לו הבזקי תובנה עמוקים מאז התאונה. המסר ברור - מאז ומתמיד היה משהו מטריד בכך שקצין סטארפליט הפך להיות חצי אל לאוכלוסיה המקומית, ועכשיו המצב הולך ומחמיר לא רק מבחינת המעמד שלו אלא גם מבחינת שיקול הדעת שלו. הקצין עכשיו מתנהג כאילו הוא מאמין באמת ובתמים במעמד שלו; הקצין מפסיק להתבסס על פקודות סטארפליט ועל ההכשרה שלו ועובר להסתמך על חזיונות; הקצין לא מסוגל לספק הסברים מניחים את הדעת ומתחמק מהוראות ישירות; בקיצור, אפוקליפסה עכשיו.אני לא זוכר שום דבר דומה שקרה אי פעם לפיקארד ב-TNG מבחינת פריקת עול. ב-TOS היו לקירק כמה השתגעויות משל עצמו אבל אף אחת מהן לא הרגישה קיצונית כמו זו שכאן - יותר לכיוון ה-Rogue Captain והרבה פחות לכיוון המנהיג הדתי שחושב שהוא המשיח. אז כבר על עצם ייצור הסיטואציה של הפרק הזה מגיע לסדרה קרדיט.טוב, אז איך מטפלים בטירלול הזה? בדיקה רפואית, כמובן, שמצביעה על המחיר השני - כתוצאה מהזץ קורה לסיסקו ממבו-ג’מבו טכנובאבל בראש וזה הולך ומחמיר ובוודאי יהרוג אותו. באשיר יכול לטפל בזה אבל פירוש הדבר הוא הפסקת החזיונות של סיסקו. גם זו התחמקות תסריטאית מדילמה אמיתית - אם סיסקו ימות החזיונות ייפסקו ממילא, אז מה ההגיון בלתת לו למות. הדילמה היחידה היא מתי לעשות את הניתוח, כי סיסקו מסרב אליו שהרי הוא בדיוק על הסף של הבנת התשובה לחיים, ליקום ובכלל. אבל גם פה אין דילמה - אי אפשר לנתח אם סיסקו בהכרה ולא מסכים, וסיסקו עצמו לא מתמודד עם שום דילמה כי הוא מתעקש להמשיך עם החזיונות עד הסוף המר. המשקל הדרמטי נופל על ג’ייק וקסידי שמנסים לשכנע את סיסקו לרדת מהטירלול הזה, והם עושים עבודה טובה, אבל גם הם לא בדיוק בדילמה פה אלא סגורים על זה שסיסקו צריך לרדת מהעץ. בקיצור, יצרו פה אחלה סיטואציה אבל לא ממש יודעים מה לעשות איתה.עדיין, יש עוד תעלול אחד שהפרק רוצה לעשות לנו. לאור כל מה שקרה לסיסקו ודק ווין הופכת למאמינה אדוקה בו, וזה משעשע בפני עצמו, אבל היא גם נותנת לו להציץ באיזו קוביה באג’ורית כדי לקבל את הסופר-חזיון שהוא כל הזמן מחפש. התוצאה? הוא מתפרץ לטקס החתימה על צירוף באג’ור לפדרציה, מפגין תצוגת משחק איומה ונוראה, ומתריע בכל חומרה אפשרית נגד הצירוף של באג’ור אחרת היא תושמד בידי נחילי ארבה בין-גלקטיים. כן! ארבה!אני אהבתי מאוד את הטוויסט הזה, כי פסיכי ככל שסיסקו יישמע לנו, הבאג’ורים נשמעים לו. למעשה, בהתחשב באמיתות של החזיונות הקודמים שלו הוא אפילו אמור להיות צודק (מה שקצת מנטרל את העוקץ פה). הפדרציה מקבלת תזכורת כואבת מאוד לסכנה שבקצין לא ממושמע שכזה שמשמש על תקן סמל דתי. זו לא אפוקליפסה עכשיו אבל אולי זה הכי קרוב שאפשר להגיע אליו מבלי לנטרל את סיסקו לחלוטין. אחרי דבר כזה הפדרציה מאוד, מאוד כועסת, אבל לא מספיק כדי לסלק את סיסקו ולגרום למהומה אצל הבאג’ורים.אחרי מופע האימים שלו סיסקו מתמוטט ומאבד הכרה, ולכן השאלה אם לנתח או לא עוברת לג’ייק. לכאורה ג’ייק בדילמה, כי הרצון של פאפא הוא לא לעבור את הניתוח אלא להמשיך לראות חזיונות, אבל שוב - איפה הדילמה? סיסקו על סף מוות בשלב הזה. עוד חזיונות הוא ממילא לא יראה. ג’ייק כמובן מסכים בסוף לניתוח, החזיונות של סיסקו נעלמים והוא ממש, ממש מבואס. גם ודק ווין מבואסת - כפי שהיא אומרת לקירה, לפני שסיסקו התחיל לגלות ערים אבודות היא ידעה מי האויבים שלה ועכשיו היא לא יודעת כלום. לפחות מראים לנו בסוף הפרק שלסיסקו יש משפחה להתנחם איתה, גם אם הם אלו שלקחו לו את החזיונות מלכתחילה.",
        "url": "/ds9//S05/E10/Rapture"
      }
      ,
    
      "s05-e11-the-darkness-and-the-light": {
        "title": "עונה 5 פרק 11 - The Darkness and the Light",
        "content": "הפרק הזה הזכיר לי למדי את The Assignment - עלילת מתח די סטנדרטית ואפילו שבלונית, שמסתמכת בעיקר על איכות הביצוע שלה ועל האמפתיה שיש לנו לדמויות בשלב הזה. לא מתעללים שוב באו’ברייאן שהוא אולי הדמות הכי סימפטית בסדרה, אבל לא הולכים רחוק מדי - הולכים אל קירה הסימפטית כמעט באותה מידה ומתעללים בה אפילו יותר. ובניגוד לאו’ברייאן שבפרק ההוא נדחף לעשות דברים אפלים, בפרק הנוכחי לא צריך את זה - לקירה כבר יש עבר אפל, ואפשר לעמת אותה איתו בחופשיות. וכמו ב-The Assignment גם כאן הדבר החלש ביותר בפרק הוא האופן הכמעט מגוחך שבו הוא נפתר לבסוף, אבל אני יכול לסלוח על זה.אנחנו מתחילים עם נזירים באג’ורים מתפללים. אוף, איזה שיעמום. נמאס כבר מהבאג’ורים הדתיים הללו, אולי תהרגו אותם וזהו? ובכן, פתאום המה שזה לא יהיה שהם מתפללים סביבו יורה באחד מהמתפללים והורג אותו - היי היי היי, לא התכוונתי למה שאמרתי מילולית!בינתיים על DS9 קירה עדיין בהריון (השחקנית כבר לא, אבל הסדרה לא מוותרת על ההריון כל כך מהר) ובבדיקה שגרתית אצל באשיר שנוזף בה על העשבי-שקר-כלשהו שהיא לא לוקחת (זו כנראה המקבילה שלהם לחומצה פולית או משהו) וקירה מתלוננת שאם היא לוקחת אותם אז כדורי השינה שלה לא עובדים ובאשיר שואל אם היא בכלל צריכה כדורי שינה ואודו בא והורס את כל החגיגה המשפחתית הזו כדי לספר לה על התקרית הקטנה מתחילת הפרק. כי, אתם מבינים, מי שנהרג שם לא היה מישהו אקראי אלא אחד מחברי תא המחתרת של קירה. אודו אומר שעושה רושם שהעבר האלים של ההוא סוף סוף השיג אותו - ומה נגיד, זה באמת מה שקרה. אין תעלומה יותר מדי גדולה בפרק הזה אם כבר מהרגע הראשון אודו אומר את מה שהצופים יחשבו, וצודק.ואם זה לא היה מספיק ברור, קירה מקבלת הודעה קריפית שאומרת “זה אחד” בקול מעוות ועם התמונה של ההוא. בקיצור, הולכים להתחיל לטבוח בחברי התא של קירה ובסוף יגיעו גם אליה. אני לא אומר שזה לא נחמד לראות את זה מתפתח, אבל אין כאן משהו מפתיע למי שכבר רגילים לסיפורים מסוג זה. הבנו כבר איך כל הפרק יהיה ועוד לא הגיעו כתוביות הפתיחה.הבאה בתור היא מישהי שלא הייתה בתא של קירה אלא רק סייעה לה בתור מודיעה. די ברור שהגורל שלה נחרץ, אבל בכל זאת יש סיקוונס ארוך שבו היא פונה אל קירה בבקשה שתחביא אותה, ואז וורף ודקס שכבר בדרך באים לאסוף אותה. זה נותן לנו דיאלוג וורף-דקס כיפי על תאוות ההימורים של דקס שאין לה בדיוק דרך לממן. הם זוג מוצלח. ואז הם ניגשים לעבודה. מה שאני חשבתי שיקרה: במקום לשגר את ההיא, הם ירדו לאסוף אותה בעצמם, ואז בבית שלה או משהו ייקלעו למארב ובלה בלה בלה נראה איך יורים בה לנגד עיניהם וכדומה. אבל בפרק ויתרו על זה והם כן משתמשים במשגר. היי, ידעתם שזה כנראה ממש קל לשבש את האות של מישהו במהלך שיגור ולגרום לו להפוך לערימה מאוד גרפית של בשר חרוך על הרצפה? אני לא צוחק, מקבלים קלוז-אפ על תמונת הזוועה והכל. היי, DS9, זו הדרך שלכם לעשות אפל-יותר-בוגר-יותר? אני לא מתרשם.אודו מסביר שתקרית המשגר התבססה על שקרכלשהו רומולאני שצריך להחביא בבגדים של הקורבן או להזריק לו (כלומר, לא שיטה טובה לטפל סתם במשתגרים לא רצויים ולכן לא שובר את הקונספט של משגר) ושבדרך כלל המשגרים יודעים לסרוק ולנטרל דבר כזה, אז כנראה שיש פה האקר שיודע את מנגנוני האבטחה של הפדרציה, ו… אוקיי, אני כבר עכשיו אגיד לכם ששום דבר כזה לא הולך לקרות. בסוף מגלים (אההההה מה זה הספוילר הנוראי הזה) שהמתנקש הוא זאב בודד קרדסי שרוצה לנקום בקירה ושות’ על ימי הטרוריזם העליזים שלהם. ואין לו הכשרה צבאית מוקדמת כמו גארק למשל. ואין לו קשרים בתוך הפדרציה. ואפילו אין לו פרצוף שאיתו קל להסתובב מחוץ לבית. אז מאיפה הוא יודע את כל הדברים הללו? הרוצח בפרק הזה עובד בכישרון רב מאוד, שדי עושה צחוק מכל מנגנוני האבטחה של סטארפליט (חכו חכו מה יקרה בהמשך). זה ממש לא מבשר טובות לגמרי הרגע שבו סטארפליט יצטרכו להתמודד עם מקצוענים אמיתיים שרוצים ברעתם ויש להם את התקציב וכוח האדם לשם כך.קירה מקבלת הודעת “זה שתיים” קריפית, ואודו אומר שסביר להניח שהרוצח קשור ספציפית לאחת מהתקפות הטרור של התא של קירה, וכזו שהמודיעה סיפקה מידע שאחראי לה. בפרק אחר זה אולי היה הרינג אדום, אבל כאן זה פשוט מה שזה - אין בתעלומה שום דבר מתוחכם. בזמן שאודו מדבר על קירה הם מקבלים הודעה על עוד חבר תא שלה שלא מצליחים ליצור איתו קשר וברור כבר מה קרה איתו - אבל אתם חייבים להודות שלשמוע על מישהו שמת אי שם זה לא דבר מרשים במיוחד, נכון? אז הפרק מנסה להפוך את זה לאישי יותר, כדי שגם אנחנו נרגיש משהו.זה מוביל לסיקוונס הפחדה ארוך שבו קירה חושדת שפלשו לה לדירה, ובסוף הפולשים מתגלים בתור פורל ולופזה, חברי תא שלה שכבר הופיעו פעם אחת בעבר, בפרק Shakaar, ושם אפילו קיבלו זמן מסך ולכן אולי אכפת לנו מהם ונהיה עצובים כשהם ימותו. זה שוב פעם מקרה מונייז מ-The Ship. כדי שנהיה קצת עצובים כשהם מתים נותנים להם הרבה זמן מסך לדסקס דברים עם קירה וגם לשמוח על ההריון ולהביא לה משלוח טרי של העשבי-שקר-כלשהו שהיא אמורה לקחת בזמן ההריון. ואז בסצינה הבאה כולם עסוקים בלפענח את משמעות הקול הקריפי בהודעות שקירה מקבלת, מה שנותן לנוג קצת זמן מסך כשהוא מצליח להבין שזו מניפולציה של הקלטות של קירה עצמה, אבל למה זה חשוב? והופס, מדווחים על פיצוץ בחדר שבו פורל ולופזה היו, באמצעות איזה גשוש שקרכלשהו שנדבק לתחנה מבחוץ. מה שאומר שאין יותר חדר, אין יותר פורל ולופזה, ואין יותר אמון ביכולת של התחנה להגן על עצמה מפני מתקפות בסיסיות שכאלו.כמו כן: קירה רצה כמובן לראות מה קורה, ואז נענשת בעונש הרגיל של דמויות בהריון שעושות דברים שאינם לשמור על התינוק - התמוטטות והתעוררות במרפאה של באשיר אחרי שהוא תיקן את הנזק שקרכלשהו. לכאורה כל מה שנשאר לקירה לעשות הוא להיראות מאוד אומללה ולספר לאודו את סיפור המשימה הראשונה שלה בתא ולתאר את האופן שבו כל הז”לים עזרו לה. ובגלל שהשחקנית טובה הקטע הזה עובד איכשהו. אני מוכן לקבל את עלילת המתח הבנאלית של הפרק כל עוד הפואנטה היא ההשפעה שלה על הדמויות.אבל רגע, מה, חשבתם שכל מה שקירה תעשה הוא לשכב ולהיות אומללה? היא מתחקרת את אודו שאומר שיש לו בערך 25 חשודים אבל הוא מנסה להתחמק מלספר לה מי. קירה מתבדחת שזה כי הוא פוחד שהיא תצא אחריהם בעצמה, ושניהם צוחקים, ואז כשהוא הולך היא עושה שקרכלשהו להשתגר למשרד שלו, משיגה את הרשימה ויוצאת אחריהם בעצמה. שזה מאוד מתאים לקירה ומאוד מטומטם כי כשהיא סוף סוף מגיעה אל האחד הנכון שגר באיזה מחסן באמצע שומקום, הוא מצליח לתפוס אותה די בקלות.מה שמוביל אותנו אל עשר הדקות האחרונות של הפרק.כאן מתברר שכל הפרק היה סתם תירוץ כדי ליצור את העימות קירה/מתנקש, שקוראים לו סילרן אבל מה זה חשוב. סילרן מתחיל בתור הרוצח הפסיכוטי הסטנדרטי, ששם דגש גדול על להפחיד את קירה עם ציטוטים תיאטרליים ולשמור את עצמו בעלטה עד שהוא חושף את עצמו בתור סוג של פאנטום האופרה עם חצי פנים מושחתות. אבל אז עוברים לדבר על עסקים, וכאן מגיע השלב שבו אנחנו, הצופים, אמורים להרגיש אמביוולנטיות. כי סילרן בכלל לא היה בצבא, הוא סתם היה משרת שמנקה חליפות של איזה גאל שקירה ושות’ פוצצו יחד עם שלל אזרחים אחרים. כאן מתחילים חילופי ההאשמות ההדדיים: אבל הגאל המזורגג שלך שחט חקלאים כי הם לא הציגו את דגל קרדסיה! אבל את הרגת את כל המשפחה שלו! אבל אתם לא הייתם צריכים להיות על באג’ור מלכתחילה! לא אכפת לי אם היה לך פייזר ביד או שסתם גיהצת חולצות, כולכם הייתם אשמים וכולכם הייתם מטרות לגיטמיות! אבל אני בניגוד אלייך כן הורג את המטרות שלי בצורה שלא פוגעת באף אחד אחר! לי כן אכפת מההשלכות! אבל אני הייתי חיילת! (הצעקה הזו היא מה שבתמונה של הפרק) ואתה סתם זקן מריר שמחפש נקמה!זו אחלה סצינה, כי בחיי שקשה להיות לטובת מישהו מהם בצורה מובהקת (אבל עדיין, הכיבוש הקרדסי לא הוצג מעולם בצורה אמביוולנטית, כך שכולנו חושבים שכל מי ששיתף איתו פעולה היה רע) ועוד יותר אחלה בגלל שקירה נשארת קירה - היא לא מתחרטת, והיא לא מצטערת והיא אפילו מתגאה. מזכיר לכם את Duet בסצינה שבה הגנרל-לכאורה-הקרדסי מתפאר במעשים שלו, רק בהיפוך תפקידים? שם הוא היה זיוף וכאן קירה היא הדבר האמיתי.ואז אנחנו חוזרים בבת אחת על תמת ה”רוצח פסיכוטי קריפי” כשמתברר שבשם הדאגה שלו לאי-פגיעה בחפים מפשע, סילרן מתכנן לשלוף את התינוק החוצה לפני שיהרוג את קירה. רגע, מה? תקשיב, סילרן, זה כנראה לא עובד כמו שאתה חושב שזה עובד. מספיק לא אמין שממשרת מגהץ חליפות הפכת למתנקש המיומן בגלקסיה, עכשיו אתה גם רופא מוכשר שיסתדר עם מחסור בציוד רפואי בסיסי עבור ניתוח קיסרי וטיפול בפג? לא חשבת על זה עד הסוף, מה? נקמה שתכננת מראש במשך שנים רבות, ואתה מפעיל אותה בדיוק בפרק הזמן הקצר יחסית שבו פגיעה בקירה היא אמביוולנטית מוסרית עבורך? אם חשבתם שהטעות של היצור ההוא מ-The Assignment הייתה קולוסלית עוד לא ראיתם כלום.אתם מבינים, כדי להציל את קירה מהפסיכופט הזה חייבים איזה צירוף נסיבות מופרך במיוחד. האופן שבו הוא מחזיק את קירה הוא באמצעות שדה כוח כלשהו. הוא כבר כמעט חותך לה את הגרון, ואז היא משכנעת אותו לתת לה סם הרדמה קודם. אחרי שהיא נרדמת, במקום לחתוך לה את הגרון הוא קודם כל מוריד את שדה הכוח בלי שום סיבה הגיונית לעשות את זה. סם ההרדמה לא עבד כי קירה לקחה את העשבים ההם שפורל ולופזה הביאו לה ובתחילת הפרק אמרו שהם נוגדים סמי הרדמה (זו הייתה הכנה נחמדה לרגע הזה, אני מודה) אז קירה נותנת לו בעיטה, משתלטת על איזה פייזר והורגת אותו. הטמטום של הסצינה ממש מעצבן כי מגיעות לנו יותר סצינות של “קירה בהריון כוכבת אקשן ולא צריכה אף אחד שיציל אותה” שלא יתבססו על טיפשות כזו.אני אחסוך מכם התייחסות לשלל משחקי המילים של סילרן ואחר כך קירה על האור והחושך ואיך שהאור מאיר רק בחושך וכל מני הבלים כאלו. יש תסריטאים שצריך להסביר להם איפה עובר הגבול.לסיכום, זה בטח לא היה פרק רע, אבל הוא קצת חלש יחסית לסטנדרט של העונה. רובו כולל עלילת מתח הכי סטנדרטית בעולם, שעובדת קשה כדי לחלץ מאיתנו דמעות; העימות בסוף שלו די מוצלח, אבל לא הולך רחוק מספיק כדי להיות אמביוולנטי באמת, ונפתר בצורה שקצת מעליבה את הצופים בחוסר ההגיון שלה. מצד שני, סוף סוף פרק קירה חדש! ולאור הכיוון שהוא הולך בו, אפשר לצפות לעוד ועוד פשעי מלחמה של קירה שנפגוש בעתיד! כיף!",
        "url": "/ds9//S05/E11/The_Darkness_and_the_Light"
      }
      ,
    
      "s05-e12-the-begotten": {
        "title": "עונה 5 פרק 12 - The Begotten",
        "content": "עוד פרק של מלודרמה זולה שעובדת מושלם בזכות ההיכרות שלנו עם הדמויות. אני כל כך מרוצה שאני אפילו לא כועס על התעלול הזול שדחפו לנו בסוף הפרק, כמעט דאוס אקס מאכינה.אודו, כזכור, עדיין מנסה להסתגל לזה שהוא בן אדם וששינה בתנוחות לא נכונות גורמת לכאבי תופת, ולכן הפרק נפתח כשהוא מבלה אצל באשיר. ואז קווארק בא ומציע לו עסקה של לא פחות ולא יותר מאשר משנה צורה תינוק בבקבוק, כמו מה שאודו היה בהתחלה (כזכור, המייסדים שילחו בקבוקים כאלו לכל רחבי הגלקסיה מסיבה מחונטרשת כלשהי). מה הולך כאן? לקווארק יש כזה דבר בעל ערך והוא בא אל אודו ומנסה למכור לו את זה בגרושים? ואיך הוא בכלל השיג את זה? נו טוב, לא משנה. משנה הצורה די גוסס בגלל קרינה שקרכלשהו, אבל באשיר מצליח לרפא את זה, כך שאודו הופך במפתיע לאבא.שוב.זוכרים שזה כבר קרה? וגם אז בגלל קווארק? זה היה ב-The Abandoned, ושם התינוק לא היה משנה צורה אלא ג’אמהדר, וזה נגמר הכי רע שאפשר - הג’אמהדר גדל בניגוד לכל מה שאודו קיווה שיגדל להיות, והראה לנו כמה חסר תוחלת הגזע הזה מרגיש (ובכוונה, כי הגזע הוא תוצר של הנדסה גנטית אגרסיבית במיוחד של המייסדים). כאן לעומת זאת השמיים הם הגבול - אודו עצמו התחיל בתור יצור בבקבוק שכזה ותראו מה הוא גדל להיות. רק שאודו גדל ללא שום הכוונה של משנה צורה, אפילו לשעבר - מה יקרה עם הינוקא הזה? לאן הוא ילך? אני ציפיתי מההתחלה שיהיה סוף רע, אם כי לאו דווקא מאותו סגנון של The Abandoned, פשוט כי לא נראה סביר במיוחד שכזה דבר יחזיק מעמד לעוד כמה פרקים בהמשך (וברצינות, ברגע שבו המייסדים ישמעו על תינוק ב-DS9, מה בדיוק ימנע מהם לבוא ולקחת אותו?)השאלה “איך משנה צורה לומד לשנות צורה” היא מרתקת. זו המקבילה של משני הצורה לשאלה שלנו של “איך תינוק לומד לדבר”. בשני המקרים מדובר על פלא שמאפשר לנו לתקשר עם מה שעד אז נראה כמו שלולית חומה. או כמו תינוק. אצל תינוקות אנושיים זה כמובן תהליך ארוך ומורכב שנמשך שנים; כאן יש לנו בקושי שבוע, אז מראש שום דבר פה לא אמין, וגם לא באמת אומרים משהו על האופן שבו הפלא מתחולל. במובן הזה, הפרק מפספס הזדמנות להיות מד”ב קשה מעניין. הפרק גם לא רוצה להיות כזה - הוא מנסה להיות מלודרמה. מצד אחד יש לנו את אודו שמנסה לעשות הכל “כמו שצריך”, ומדבר עם השלולית החומה, ולוקח אותה לקווארקייה וכדומה. הכל כדי לא להתנהג כמו ד”ר מורה ששיטת הפעולה שלו כשהוא לימד את אודו לשנות צורה הייתה כל מני חישמוליזציות. מצד שני יש לנו את… ובכן, ד”ר מורה, שלא מפספס את ההזדמנות לבוא ולהציע את “עזרתו”. מה שכמובן מוציא החוצה בגלוי את כל האיבה שיש לאודו כלפיו.כמובן, הסדרה באה ללמד את אודו כאן לקח, לא את ד”ר מורה. אז אודו אולי לא קונה את התירוצים של ד”ר מורה שהקרדסים נשפו בעורפו והוא היה חייב להשיג תוצאות ומהר, אבל אז סטארפליט מודיע לאודו שישיג תוצאות ומהר אחרת לוקחים לו את הילד, ובסופו של דבר הוא נאלץ להשתמש בחישמוליזציות של ד”רה מורה בעצמו. וזה עובד טוב. זה עובד יותר טוב מאשר זה עבד עם אודו, כי הקשר הרגשי שאודו ניסה ליצור עם משנה הצורה כן נותן תוצאות. בסופו של דבר הוא אפילו מתחיל לעשות פני אודו, ואודו וד”ר מורה זורחים ומאושרים כאילו הילד אמר את המילה הראשונה שלו, והולכים לחגוג, ומתפייסים, ואודו הולך אל קווארק ומדבר איתו על כמה זה משמח אותו להיות אבא ואיך הוא הולך ללמד את הילד דברים ואיך הוא השלים סוף סוף עם זה שהפך לאדם ו…יותר מדי סוכר, אה? בשלב הזה ברור שעוד רגע הולך על הילד. אם כי עדיין לא ידעתי אם בגלל שהוא יגדל להיות טינאייג’ר מורד, או שהדומיניון יבואו לבקר, או משהו אחר.בינתיים אצל קירה הלידה סוף סוף מגיעה ואנחנו מקבלים הצצה לתוך חדר הלידות ולאיך נראית לידה באג’ורית - וכאן מגיע קרדיט לסדרה שהחליטה לשבור את קלישאות הלידה-שכולה-צרחות. אצל הבאג’ורים הפואנטה היא להיכנס לטראנס של רוגע (שמלווה בהפרשות של חומר הרדמה טבעי של הגוף או שקרכלשהו) וכתוצאה מכך או’ברייאן וקייקו משתתפים באיזה טקס שנראה מטופש של נגינה-בזמן-הלידה אבל בעצם הוא לא מטופש בכלל. רק מה, מרגע שגם שאקר מגיע, הוא ואו’ברייאן מתחילים להתקוטט ולהרוס לקירה את האווירה. זה גורם ללידה להיעצר בפעם הראשונה, וכמעט להיעצר בפעם השניה אחרי שבוע, עד שהיא צריכה לגרש את שניהם החוצה. כשנותנים להם לחזור מגיע אחד מהרגעים הקומיים הטובים ביותר בסדרה עד כה, כששני החבר’ה האלו שממש לא סובלים אחד את השני מנסים להיות מנומסים ולתת לכל אחד להיכנס קודם ובסוף קייקו צועקת על שניהם, והם מנסים להיכנס ביחד ושאקר מורח את או’ברייאן על הדלת.הלידה עוברת בשלום, תודה ששאלתם.אה, כן, מה עם הילד של אודו? מה לדעתם? הקרינה שקרכלשהו שפגעה בו בתחילת הפרק מתגלה כקטלנית בטווח הארוך למרות שבאשיר חשב שהצליח לטפל בה, והילד מת בזרועות של אודו שאומר כמה חבל כמה חבל רציתי ללמד אותך לעוף כמו עיט… רגע אחד. במקום למות, הילד מתמזג בידיים של אודו, נכנס לו לגוף, ואז קורה ממבו-ג’מבו כלשהו שכתוצאה ממנו הילד ככל הנראה מת לגמרי (הוא לא מוזכר בתור משהו ש”חי בתוך אודו” או משהו דומה) אבל אודו חוזר להיות משנה צורה והופך לעיט המדובר בעצמו. זה דאוס אקס מאכינה מרגיז, אבל אני מניח שזה היה צריך לקרות משהו, וזה נותן לשחק של אודו את המשימה הבלתי אפשרית לחלוטין של לעשות פרצוף שתופס בו זמנית את הרגש של “הילד שלי כרגע מת לי בידיים” יחד עם “חזרתי כרגע להיות משנה צורה”.והפרק עושה עוד משהו יפה בסופו, כשאודו מדבר עם קירה והיא מדברת על הקושי שהיה לה למסור את הילד לקייקו ואו’ברייאן. פחדתי בהתחלה שמה שיהיה הוא שהילד יימסר ומבחינת קירה אלו יהיו עסקים כרגיל, וזה גם מה שתוכנן בהתחלה; השחקנית של קירה (שכמובן, זה עתה ילדה בעצמה) היא זו ששינתה את זה, מה שלטעמי טוב פי עשרות מונים, וגם נותן לקירה ואודו משהו משותף להיות עגומים לגביו.",
        "url": "/ds9//S05/E12/The_Begotten"
      }
      ,
    
      "s05-e13-for-the-uniform": {
        "title": "עונה 5 פרק 13 - For the Uniform",
        "content": "שלום וברוכים הבאים למהדורה השבועית של “סיסקו מתחרפן!” תקציר הפרקים הקודמים: סיסקו הוא לא דיפלומט כמו פיקארד, הוא מתאגרף עם דברים כמו Q (ב-Q-Less). סיסקו התפכח מהקדושה של הפדרציה ומבין שבשטח אי אפשר להיות קדושים בגן עדן (ב-The Maquis, Part II). לסיסקו יש משהו מאוד אישי עם המאקי ובפרט עם המנהיג הנוכחי שלהם, אדינגטון אחד שהצליח לעשות ממנו צחוק במשך 18 חודשי שירות בתחנה שבהן הוא התחזה לאיש סטארפליט טוב וחביב וחסר חשיבות עד שבגד בהם וגנב כל מני דברים עם חשיבות אסטרטגית (ב-For The Cause - היי לגמרי לא שמנו לב לדמיון בשמות הפרקים והבנו מראש על מה הפרק הזה הולך להיות). הכי חשוב: סיסקו יורד מהפסים, עם ירידה מוחלטת מתועדת אחת לפחות (ב-Rapture).נראה שהחליטו שהגיע הזמן לשלב את כל הדברים הללו לכדי תוצאות בשטח.הטריגר הפעם הוא אדינגטון, שממשיך להשתולל עם המאקי, וסיסקו לא מצליח לתפוס אותו. בתחילת הפרק אנחנו רואים עוד נסיון-סיסקו כושל שכזה, שבו סיסקו בעצמו מגיע באיזו שליחות חשאית לאיזה מחנה פליטים של השטח המפורז כדי לפגוש מודיע שקרכלשהו ופוגש את אדינגטון בעצמו + פייזר + יתרון הפתעה, שנמצא שם רק כדי לומר לסיסקו שהוא חכם יותר ממנו, שהמודיע שלו נטוש על איזה כוכב (ומשום מה סיסקו לא ישלח כוח חילוץ בשום שלב בפרק) אבל לא מת כי המאקי מוסריים ולא הורגים לא-קרדסים, ושסיסקו צריך להסתכל על הפליטים בעיניים כי סיסקו והפדרציה אחראים לזה (כיף גדול לראות את זה כישראלי בשנת 2017 שיכול להחיל את המקרה הזה גם על הפלסטינים וגם על המתנחלים, תלוי לטובת מי בא לו להיות בקומבינציה ישראל/פלסטין וסיסקו/אדינגטון), ושלא. יבוא. אחריו.ואז אדינגטון משתגר ונעלם, סיסקו מנסה לרדוף אחריו בדיפיינט ומגלה שאדינגטון התקין עליה רוגלה שמשתקת אותה לחלוטין ואיכשהו כל סריקות האבטחה שלהם פספסו. אדינגטון מחזק את קונספט ה”המאקי לא הורגים” בכך שהוא מחטיף קצת לדיפיינט ומציין שהוא יכל להשמיד אותה, ומסתלק.אני מכתיר בזאת את אדינגטון ל”האנטגוניסט הטוב בסדרה לפחות עד שדוקאט יחזור להיות אויב של ממש של סטארפליט”. זה לא רק שהתסריט נותן לאדינגטון עליונות; זה שהשחקן מעביר את העליונות הזו, ואת תחושת מוסריות היתר, בצורה כל כך טובה, ואנחנו לא לגמרי בטוחים שהוא לגמרי טועה. מכיוון שמכאן ואילך הפרק נסוב סביב האובססיה של סיסקו עם ללכוד את אדינגטון, הפתיחה הייתה הכרחית כדי לתת לנו תחושה של עד כמה בדיוק אדינגטון מעצבן. והוא ממש, ממש מעצבן. זה ממש מוצלח.אדינגטון מחק את כל התוכנה שהייתה על הדיפיינט, אז סיסקו ושות’ נאלצים לסבול את ההשפלה שבספינה אחרת שגוררת אותם כל הדרך הביתה, ואז כשהם חוזרים ל-DS9 הם שולפים את הגרסה העדכנית של התוכנה מגיטהאב ו… רגע, לא, אין להם שום גיבוי. או’ברייאן אומר שיקחו להם שבועיים לתכנת את כל המערכות מחדש. אותו או’ברייאן שב-Destiny התרברב בכך שלכל מערכת של סטארפליט יש גיבוי ועוד גיבוי, כן? מתברר שנראה להם הגיוני שכל הגיבויים של הספינה יהיו על הספינה. כמובן, עכשיו הם צריכים לסרוק את כל DS9 אחרי עוד וריאציות של הרוגלה של אדינגטון, ואודו מדווח שכבר מצאו כמה וכמה מהן. רגע לפני שאודו הולך לטבוע בים של חיפושים נוספים בכל המערכות בתחנה, הוא לא מפספס להשחיל לפדרציה:“Sir, have you ever reminded Starfleet Command that they stationed Eddington here because they didn’t trust me?”“No.”“Please do.”הא! מאז ה-Great Tribble Hunt לא נהניתי כל כך מהרוע של אודו.לסיסקו כיף פחות. בעיקר כשסטארפליט מוריד אותו מהחיפוש אחרי אדינגטון ומעביר את המשימה לקפטן אחר. כמה כיף פחות? הוא הולך להרביץ לשק אגרוף ולצעוק על דקס. בו זמנית. מכיוון שלא סומכים על הקהל להבין רמזים, הוא צועק במפורש מה מעצבן אותו באדינגטון. אז יש את האספקט של אדם שהוא ראה כל יום ועבד איתו וסמך עליו וסיסקו צועק על זה, אבל יש עוד אספקט, קצת יותר מחודד, שגם עליו הוא צועק:“He played me all right. And what is my excuse? Is he a Changeling? No. Is he a being with seven lifetimes of experience? No. Is he a wormhole alien? No. He’s just a man, like me. And he beat me!”או במילים אחרות, אדינגטון הפך להיות הג’וקר של סיסקו. מין Supervillain שכוח העל שלו הוא בכלל שאין לו כוחות על. ומה עושה נבל על כמו הג’וקר? אה, אני יודע! הרעלות המוניות! אז זה בדיוק מה שאדינגטון עושה - הוא בזז משלוח של שקר כלשהו והכין ממנו גז שרעיל רק לקרדסים אבל לא לגזעים אחרים, והוא מטייל לו לכוכבים באיזור המפורז ומרעיל להם את האטמוספירה לחמישים השנים הקרובות כדי לגרש משם את הקרדסים. חייבים לעצור אותו! באטמן לפעולה! כלומר, סיסקו. אז מה אם יש משטרה שמטפלת בנושא, אנחנו יודעים שרק סיסקו יכול! ונכון שהדיפיינט עדיין חצי לא מתפקדת, אבל מסתדרים עם מה שיש! ולכן אנחנו מקבלים סצינה מאוד, מאוד ארוכה של הדיפיינט המקרטעת מנסה לצאת מ-DS9 כשכל ההוראות בה מועברות דרך נוג שהוא היחיד שיכול לתקשר עם המהנדסים בגלל שיש רעשי רקע במכשיר התקשורת או שקר כלשהו. הדיפיינט נראית יותר כמו צוללת מסרט משנות החמישים (וזה היה הרעיון) מאשר כמו ספינת חלל, וכמעט נתקעת בתחנה כשהיא מנסה להסתלק.אבל זה מה שיש ועם זה ננצח!לאדינגטון יש מבט שונה על הנרטיב הבאטמני, והוא טורח לתקשר עם סיסקו במיוחד כדי לומר לו מה - הוא מערב את “עלובי החיים” בתמונה וקורא לסיסקו ז’אבר, על שם השוטר שרודף את הגיבור ז’אן ולז’ן במשך עשרות שנים בגלל שהלה גנב כיכר לחם (היי, ככה זה מוצג בסדרה, אז מה אם במציאות הרדיפה - העדיין לא מוצדקת - היא בגלל שולז’ן הפר את תנאי השחרור שלו כי בתקופה הזו אסיר משוחרר לא יכול לעשות כלום בלי להפר אותם). כמו כן, למקרה שזה מפתיע מישהו, אדינגטון הצליח לשתק בלי מאמץ מיוחד את הספינה של הקפטן האחר, אז סיסקו והדיפיינט המקרטעת שלו הן כל מה שיש בין אדינגטון ובין גירוש מוחלט של הקרדסים מהאיזור המפורז.הפרק הזה מנסה להציג צד אפל של סיסקו, אבל בשום שלב הוא לא מעז לגלוש אל הצד האפל באמת - אל זה שסיסקו יתרווח רגע לאחור בכיסא ויאמר לעצמו “הממ, אדינגטון עלה פה על משהו, ועשינו כמיטב יכולתנו לעצור אותו. הוא פשוט מתוחכם מדי. בואו ניתן לו להשלים את המתקפה שלו על הקרדסים…”. כמובן, זה עשוי לגרום למלחמה עם קרדסיה, אבל זוכרים איך סיסקו די גרם במו ידיו לתחילת מלחמה עם הקלינגונים ב-The Way of the Warrior?בעזרת אודו וקצת עבודת בלשות שמתבססת על מידע שהקפטן האחר מצא, סיסקו מצליח לאתר את הכוכב הבא שאדינגטון יתקוף, ומגיע לשם… מאוחר מדי. הכוכב כבר הורעל, ואדינגטון מצליח להימלט כשהוא מפוצץ מעבורת קרדסית שמובילה פליטים וסיסקו נאלץ לגרור אותה הרחק מהכוכב כדי שלא תתרסק במקום לרדוף אחרי אדינגטון. שוב התפספסה הזדמנות לעשות “סיסקו אפל”, בפרט עם הדילמה המתבקשת של “אם אני לא אעצור את אדינגטון עכשיו, אלפי קרדסים נוספים עלולים למות”. זה גם מעיד על כך שהאובססיה של סיסקו עם אדינגטון עדיין לא עברה את הקצה. וזה טיפה אכזב אותי בשלב הזה של הפרק כי חשבתי שסיסקו כן יבחר את אדינגטון על פני הקרדסים. אבל הרעיון בשלב הזה הוא להראות איך סיסקו לא נשבר ולא נשבר -עד לרגע שבו הוא כן.ומה הוא עושה כשהוא כן נשבר? הוא מחליט להפסיק עם השטות הזו של לרדוף אחרי אדינגטון כדי להגיע כל הזמן מאוחר מדי או להיכנס למלכודת שהוא הכין מראש, ולשנות את חוקי המשחק. זה בא אחרי דיון ספרותי מגוחך במיוחד עם דקס (דקס שונאת את ויקטור הוגו! אבוי!) שבו סיסקו מסיק שאם אדינגטון קורא לו ז’אבר, אז אדינגטון רואה את עצמו בתור ז’אן ולז’ן, שכל מה שהוא עושה כל הספר בערך הוא להקריב את עצמו עבור אחרים. זה מגוחך, כי ז’אבר הוא מם בפני עצמו, גם כשהוא לא מחובר לז’אן ולז’ן, אבל נעזוב את זה. אז סיסקו מחליט למצב את עצמו בתור הרע שמאלץ את ז’אן ולז’ן להקריב את עצמו.איך הוא עושה את זה? הוא למד מהטוב ביותר, כלומר מאדינגטון. הוא מכין גז רעיל שקר כלשהו שהופך כוכבים לבלתי ניתנים ליישוב על ידי בני אדם אבל לא על ידי קרדסים, הולך למושבה אנושית כלשהי באיזור המפורז, מזהיר שהולכים להפציץ אותה בגז הזה, אדינגטון מגיע כדי להכריז שסיסקו מבלף, וסיסקו עונה לו ב”האמנם” ואז מצווה על שיגור הנשק. הצוות של הדיפיינט קצת בהלם, אבל וורף משגר. זה לא הורג אף אחד כי המאקי יספיקו לברוח, אבל זה כנראה הכי רחוק שראיתי קפטן סטאר טראק הולך אי פעם. האם סיסקו איבד את זה סופית? האם You Either Die A Hero, Or You Live Long Enough To See Yourself Become The Villain?בכל מקרה, זה עובד. כשסיסקו מבהיר לאדינגטון שהוא הולך להמשיך לעשות את זה לכל כוכב אנושי באיזור המפורז, אדינגטון נכנע, מוסר את הגז הרעיל שלו ואת עצמו והולך לכלא על DS9. משהו אומר לי שזה עוד לא הסוף. אבל בינתיים, מה בדיוק אנחנו אמורים לחשוב על סיסקו? ובכן, דקס אומרת לנו את זה די במפורש:Dax: Benjamin, I’m curious. Your plan to poison the Maquis planets. You didn’t clear it with Starfleet first, did you.Sisko: I knew I’d forgotten to do something.Dax: Big gamble.Sisko: That’s what it takes to be a good villain.Dax: You know, sometimes I like it when the bad guy wins.זה היה פרק מצויין, ממש מצויין. אדינגטון הוא אנטגוניסט מעולה, וההשתגעות של סיסקו, מטרידה ככל שתהיה, לוקחת את הסדרה לכיוונים מעניינים. עונה 5 מפגיזה שוב.",
        "url": "/ds9//S05/E13/For_the_Uniform"
      }
      ,
    
      "s05-e14-in-purgatory-s-shadow": {
        "title": "עונה 5 פרק 14 - In Purgatory's Shadow",
        "content": "הנה בא הרגע שחיכינו לו מסוף עונה 2. ידענו שזה יבוא. חיכינו שזה יבוא. השאלה היחידה הייתה האם כשזה יבוא הולכים לפשל עם זה ולעשות פרק גרוע. האם זה קרה?ממש, ממש לא. ביצוע מושלם. איזה מתח. החשש היחיד הוא מתסמונת Improbable Cause ו-Homefront: פרקי “המשך יבוא” מרתקים עם סיום קליפהאנגרי שמבטיח המון, ופרק המשך שמקיים קצת פחות. הפעם אני אופטימי הרבה יותר.אנחנו מתחילים עם תזכורת לכך שאודו חזר להיות משנה צורה, כשקירה עוזרת לו לסדר מחדש את החדר ומוצאת ספרי “איך להתחיל עם בחורות” וכאלה, ואז שוכחים מאודו המסכן ליתר הפרק - אני מניח שבפרק הבא הוא יעשה קאמבק. האקשן מתמקד בשדר קרדסי שמגיע לתחנה מרביע גאמה, וגארק נשלח לסייע בפענוח שלו, וחוזר לספר לבאשיר וזיאל שזה היה כלום ושום דבר וביי ביי להם. בוא ניזכר מיהו גארק, מכל מה שראינו עד כה: רב-מרגלים ותיק ומנוסה ביותר, אולי המתוחכם והמסוכן ביותר מבין כל הקרדסים. רב המרגלים הזה לא מצליח לעבוד על אף אחד וברור כשמש שהדבר הראשון שהוא הולך לעשות הוא לנסות לגנוב ספינה, ובאשיר כבר מחכה לו שם, עם פייזר שלוף. פייזר שלוף? מה הקטע, באשיר?מכל מקום, גארק מתרשם מאיך שבאשיר הפך במרוצת השנים לחשדן כזה ומספר את האמת לשם שינוי - זה היה מסר מוצפן בקוד שמכירים רק גארק והמנטור שלו, אנברן טיין. ההוא שהצליח להשמיד את הצי הקרדסי ב-The Die is Cast ולהיעלם ברביע גאמה, אבל כמסתבר לא נהרג אז. וגארק רוצה לצאת למבצע חילוץ. למה, בעצם? ובכן:Bashir: You don’t owe Tain anything. He had you exiled from Cardassia. Garak: Yes, but aside from that, we were very close.ברור שכל העסק הוא אישי, אישי מאוד. ברור גם שחוסר היכולת של גארק קודם להיראות אדיש ביחס למסר למרות כל ההכשרה שלו לא הייתה פאשלה של השחקן אלא הרושם שהיה אמור להתקבל. עד סוף הפרק נקבל גם הסבר למה.לרגע נדמה שאנחנו הולכים לראות עוד הרפתקאת גארק-באשיר מרתקת, אבל אז באשיר מבאס תחת ואומר לגארק שהולכים לדבר עם סיסקו. וסיסקו דווקא זורם עם ההרפתקאה של גארק, אבל שולח איתו את וורף, כי עדיין לא היו לנו מספיק זיווגים מוזרים בסדרה הזו. אנחנו מקבלים סצינת פרידה וורף-דקס (אויש הם כל כך חמודים!!) ויאללה, יוצאים אל… רגע, לא. גם גארק מקבל את הרגע שלו של ארוחה רומנטית עם זיאל שבה הוא בעיקר מנסה להזהיר אותה מפניו ושלא תתאהב בו פתאום או משהו, ובתמורה למאמצים חוטף מכות מדוקאט שהגיע לשם בעיתוי מושלם. גארק מסתלק לו, אבל מכניס לדוקאט בצורה שמשמחת את כולנו שיש גארק:Garak: You do have a lovely daughter. She must take after her mother.היום הולך להיום “יום הציטוטים המוצלחים”, מה? אז הנה גם וורף וסיסקו בתדריך שלפני היציאה למשימה:Sisko: Remember, this is a reconnaissance mission. You are to avoid Dominion ships at all cost. I want you back in one piece. Worf: What about Garak? Sisko: I want him back too. I don’t suppose I have to tell you to keep a close eye on him. Worf: At the first sign of betrayal, I will kill him. But I promise to return the body intact. Sisko: I assume that’s a joke. Worf: We’ll see.ומה עם אינטראקציית וורף-גארק? יש לנו קצת מזה כשגארק מנסה לעבוד על וורף שהוא רוצה להצטרף לאקדמיה, וזה נחמד, אבל בכנות? העדפתי את איך שהם הלכו מכות ב-Broken Link.בינתיים דוקאט מעוצבן. כמה מעוצבן? ברמה של ללכת לצעוק על קירה בעניין גארק ולטעון שלהביא את זיאל לתחנה מראש הייתה מזימה קיראיסטית כדי לפגוע בו ועוד כל מני דברים שמראים שדוקאט בטוח שהוא מרכז היקום. קירה לא מתרשמת ממנו עכשיו יותר מאשר התרשמה ממנו ב-Civil Defense כשהוא היה הדבר היחיד שיכול להציל את התחנה, אז הוא רק מתעצבן עוד יותר. משהו אומר לי שמניחים פה את הקרקע לרגע (אולי בפרק הבא?) שבו דוקאט יחזור להיות אויב מר מאוד של DS9.בינתיים בגזרת וורף וגארק, וורף מגיע למסקנה ההגיונית שעדיף להם לחזור לפני שהם יגיעו עמוק מדי לשטח הדומיניון. אבל לגארק העסק הזה הוא אישי והוא מצליח איכשהו לשכנע את וורף להמשיך. הם מנסים להתחבא באיזו ערפילית ולהתקדם בתוכה, ופוגשים שם צי ענק של ג’אמהדר. אופס. הם מספיקים לשלוח הודעת אזהרה ל-DS9 לפני שתופסים אותם וזורקים אותם למין אסטרואיד כלא ג’אמהדרי שנראה יחסית נוח - אפשר להסתובב חופשי וכאלה - חוץ מהקטע הקטן שהג’אמהדרים מארגנים לעצמם קרבות ראווה מול כל מני אסירים. כמו נניח… גנרל מרטוק! הקלינגון ההוא שהיה בעצם משנה צורה כל הזמן וגרם לפרוץ המלחמה! עכשיו אנחנו רואים איפה המקור היה! בכלא יש גם את אנברן טיין שהצליח לשגר את ההודעה לגארק על ידי מציאת צינור גז והרבצה מתודית עליו עם חתיכת אבן, או משהו בין-גלקטי שקול, ויש שם גם את… הפתעה נעימה… באשיר! יש! תהיה לנו “הרפתקאה ביחד של גארק ובאשיר” שוב!רגע, אם באשיר כאן, מה הולך בתחנה?בתחנה אנחנו מגלים בעיקר שכולם נתפסו לא מוכנים בעליל. הם מקבלים את תשדורת האזהרה וקוראים לתגבורת, אבל אין תגבורת קרובה באיזור בכלל. הקרדסים והרומולנים עדיין מחוסלים ברובם - רק דוקאט יכול לעזור. על עזרה מהקלינגונים לא מדברים בכלל. זו גם לא השעה המזהירה במיוחד של הפדרציה. כל זה כמובן לא מקרי - יש לדומיניון מרגלים בכל מקום (כפי שראינו לפני רגע) והם בוחרים את הרגע הנוח ביותר בשבילם לתקוף. מה שכן מגוחך הוא שני דברים שמעידים על כך ש-DS9 נרדמה בשמירה:הראשון הוא שיש להם תוכנית מגירה לסגירת חור התולעת במקרה חירום בצורה שלא הורסת אותו, על ידי שיגור קרן ממבו-ג’מבו כלשהי, אבל תוכנית המגירה הזו לא הועברה אף פעם לפסים פרקטיים ואין להם מנגנון מוכן שעושה את זה (בזמן שההגיון אומר שאמור להיות להם כפתור אדום מתפקד בשלב הזה). השני, והחמור יותר, הוא העובדה שאחרי כל הטררם של ביצוע אינסוף בדיקות דם כדי לתפוס משני צורה, הם פשוט זנחו את כל הקטע הזה לאנחות. הפרוטוקול היה צריך להכתיב שלכל הפחות, במועצת מלחמה לקראת פלישה של הדומיניון ישתמשו בזה, אבל הם לא - “באשיר” משתתף בפגישה בלי בעיה. יש כאן מקרה חמור של “אם אין לזה זמן מסך, זה לא קיים”. יהיה טרחני להמשיך להציג את בדיקות הדם הללו בסדרה שוב ושוב, אבל זה בלתי נתפס שפשוט יפסיקו להשתמש בהן. היו הנחיות מסודרות לבצע אותן - מתי הן בוטלו בדיוק? למה? איך?“באשיר” עצמו באמת מתנהג כמו גרסה קצת יותר אגרסיבית של באשיר המקורי, מה שמסביר את הפייזר בתחילת הפרק ואת החשדנות, אבל הוא עדיין ג’נטלמן מקסים שמביא לדקס ואו’ברייאן כריכים בזמן שהם עושים את השפצורים כדי להפעיל את המה שמו שאמור לסגור את חור התולעת. אני מצפה שהם יורעלו או משהו, אבל זה לא קורה ולא לגמרי ברור לי איך והאם הוא מחבל במה שהם עושים בשלב הזה. אולי הוא סתם מנצל את זה כדי לרגל אחריהם.בינתיים דוקאט מבלה את זמנו בלנסות לגרום לזיאל להסתלק מהתחנה ולהפסיק להיות מאוהבת בגארק, נכשל כמו כל אב בהיסטוריה ומתעצבן עוד יותר. לא ברור לאן זה הולך אבל כנראה לא למקום טוב במיוחד.על אסטרואיד הכלא אין בשלב הזה יותר מדי דברים לוורף וגארק לעשות חוץ מאיחוד מרגש עם באשיר, אבל אנברן טיין גוסס והולך למות בעיתוי המושלם שבו גארק מגיע, כך שבמקום לחלץ אותו גארק זוכה לשיחה אחרונה איתו, שהיא בעצם כל מה שהוא רוצה. גם בשלב הזה גארק עדיין דורש עוד ועוד קבלה והערכה מטיין, עד שמתברר שהוא הבן שלו, מה שמסביר כמה דברים. ואז טיין מת, ואנחנו מקבלים את גארק מודל 2.0: סוף סוף גארק שאמור לעמוד ברשות עצמו, ורוצה להתחפף מהכלא שאי אפשר לברוח ממנו כמה שיותר מהר. אני לא יכול לחכות ולראות מה הוא יעשה עכשיו.וב-DS9, מה לדעתכם קורה? הצי הג’אמהדרי מגיע וקרן-סגירת-חור-התולעת “משום מה” נכשלת ברגע האחרון, זה מה שקורה. “באשיר” לא נחשף, תגבורת לא מגיעה, צי ג’אמהדרי ענקי עובר דרך חור התולעת, ואנחנו… אנחנו כבר לא יכולים לחכות להמשך של זה, אבל חייבים לכתוב קודם סיכום פרק!מה שאהבתי במיוחד בפרק הוא שהסדרה לא שכחה לא את המהומה של אנברן טיין ולא את מהומת הקלינגונים, ולא את סכנת ההסתננות של משני הצורה ובטח שלא שכחה את דוקאט וגארק - כל חוטי העלילה המרכזיים של הסדרה התאחדו בשביל השלב הזה. קיבלנו “חלק ראשון” מושלם; הדבר היחיד שנותר לראות הוא אם החלק השני יקיים את כל מה שהראשון הבטיח.",
        "url": "/ds9//S05/E14/In_Purgatory's_Shadow"
      }
      ,
    
      "s05-e15-by-inferno-s-light": {
        "title": "עונה 5 פרק 15 - By Inferno's Light",
        "content": "האם הפרק הזה מימש את ההבטחה של הקודם? פחות או יותר, כן. זה היה עוד פרק מצויין, אחיד ברמה שלו עם הפרק הקודם, והוא סיפק פתרונות למה שהפרק הקודם סיבך. היה בו משהו טיפ-טיפה מאכזב בכך שהסטטוס-קוו נשבר פחות מאשר חשבתי שיישבר, אבל גם זה עוד יגיע, אני מניח.הפרק הקודם הסתיים בכך שצי ענק של ג’אמהדר פלש דרך חור התולעת. המהלך ההגיוני הבא הוא השמדה של DS9 או כיבוש שלה, אבל מסיבה לא ברורה הם לא עושים שום דבר כזה. במקום זה הם יוצאים לעבר קרדסיה, ודוקאט מצטרף אליהם. למה דוקאט מתאבד כל כך? אה, כי הוא חתם איתם על הסכם לא מזמן ובעצם הוא הסיבה שהם כאן כרגע. התכנון: Make Cardassia great again, כחלק מהדומיניון. כשהוא בראשה.יש כאן כמה עניינים.ראשית, במהלך זריז אחד דוקאט חזר להיות אחד מהאנטגוניסטים המרכזיים בסדרה, אחרי ארבע עונות שבהן הוא היה על תקן הרשע שאוהבים לאהוב ובכל זאת הוא פחות או יותר בצד שלנו, עכשיו הוא עבר לצד הלא נכון ככל הנראה ליתר הסדרה (או ליתר הזמן שבו הוא ימשיך להתקיים בסדרה, לפחות). אלו לאו דווקא בשורות טובות. דוקאט של תחילת הסדרה לא היה מעניין במיוחד. אני מקווה שילמדו לנצל את כל מה שעבר על דוקאט מאז כדי לתת לנו אנטגוניסט ראוי.שנית, רק מי שפשוט לא מכיר את הסדרה האחרת לא ישים לב לדמיון האדיר שיש פה בין DS9 ובינה - הבכיר-שנדחק-לשוליים של האימפריה-לשעבר שבדיוק מפסידה עכשיו במלחמה קשה, ועושה עסקה עם השטן יחד עם פולש רב עוצמה שמאיים לשנות את סדרי החיים בחלל המוכר לנו באופן מוחלט? בבקשה, תגידו לי שזה מקרי, למה לא.לבסוף, עכשיו ההתנהגות של דוקאט מהפרק הקודם - ובפרט האופן שבו הוא משלח את זיאל לכל הרוחות בסופו - יותר ברורה. לזכותי ייאמר שדי ראיתי את זה בא, בסיכום הפרק הקודם שלי; מצד שני גם הייתי בטוח שאודו יהיה בעל תפקיד לא זניח בפרק הנוכחי ובסוף הוא בכלל לא מופיע בו.אז ב-DS9 המומים מזה שהם נבגדו על ידי האויב המר ביותר שלהם לשעבר שמעולם לא נתן להם סיבות טובות לבטוח בו. בינתיים, מה קורה עם הקרדסי המפוקפק השני? גארק עדיין תקוע על אסטרואיד מלא בג’אמהדרים מעוצבנים יחד עם וורף, באשיר, מרטוק ועוד כל מני אסירים שלא טורחים לתת להם שמות ואין להם חולצות אדומות אבל זה בדיוק מה שהם. איך בכלל בורחים מכזו סיטואציה? ובכן, רעיון לא רע בכלל: אנברין טיין הצליח איכשהו לבנות משדר שקרכלשהו מתוך משהו שאפשר להגיע אליו מחור בתא שלו; אם אפשר יהיה לכוון את המשדר כדי שישגר אות מתאים לספינה של וורף וגארק, היא תשגר את כולם משם, ו…1) למה הספינה הזו קיימת. למה הג’אמהדר לא השמידו אותה. למה הם טרחו לגרור אותה לשם. למה הם טרחו להשאיר בה דלק. למה הם לא כיבו לה את המנוע.2) למה באסטרואיד כלא סופר-מאובטח אין חסימת משגרים.3) למה הם לא פוחדים שספינת הפטרול סביב האסטרואיד לא תשמיד אותם מייד כשהם ינסו לעוף משם. אה, כן, אין כזו.בקיצור, אתם מבינים. ככה זה תמיד עם פרקי בריחה מכלא סופר-שמור. במציאות לא בורחים מבתי כלא כאלו, ואם כן בורחים זה רק אחרי הכנות מדוקדקות שעשויות לקחת זמן רב, שאין בפרק. חייבים שיהיה חור מזעזע בהגיון כדי לאפשר להם לברוח. אבל כאן אפילו אין מורכבות בביצוע של תוכנית הבריחה; זה בסך הכל דורש איש טכני שילך לתוך הקיר ויתעסק שם בדברים, בזמן שהאחרים מושכים זמן ומנסים להסתיר אותו.רק מה, אין שם איש טכני. חוץ מגארק, שכבר הסכמנו שיודע הכל בערך. אז גארק הוא זה שנכנס לקיר, ומהר מאוד מתברר שיש דבר אחד שהוא לא יודע - לשמור על שפיות מלאה כשהוא בחלל סגור קטן. הפרק מקדיש הרבה זמן לגארק וההתמודדות שלו עם הסיטואציה הזו, ועושה את זה בצורה טובה - בלי להגחיך אותו ולו לרגע אחד.במובן מסויים, כמו שהפרק הזה הופך (סופית) את דוקאט לרע, יש תחושה שהפרק הזה הופך (סופית?) את גארק ל”טוב”: אנחנו רואים אותו בלי הגנות יותר, במצב מאוד פגיע, מדבר לעצמו כדי להתעודד. אין לו יותר כבר אווירת מסתורין כמו בתחילת הסדרה, וגם אין תחושה שיש משהו שמחבר אותו בצורה כלשהי לקרדסיה יותר: טיין מת, דוקאט הפך להיות השליט של קרדסיה, את כל יתר האסירים הקרדסים כבר שיחררו מהכלא אבל ספציפית את גארק משאירים (ובהמשך הפרק גם מחפשים אותו כדי להוציא להורג). נראה שגארק הפך להיות האויב מס’ 1 של קרדסיה, ולכן בן ברית ללא רבב של DS9. אפילו וורף משבח אותו בפרק.אבל זה גארק, אז לכו תדעו מה יקרה עם זה.חוץ מגארק, גם וורף לא בדיוק מכייף. עד שגארק מצליח לחלץ את כולם לוקח זמן, ובזמן הזה הג’אמהדר רוצים אקשן. זה מחזיר אותנו לשאלה שלנו שראשיתה בהצטרפות של וורף בתחילת עונה 4: האם יש בסדרה מישהו (או מישהי) שמסוגל לנצח את וורף במכות? בנינו על דקס, אבל וורף כיסח אותה. וממש בנינו על גארק, אבל וורף כיסח אותו. והיו עוד כמה אבל וורף כיסח גם אותם. לעזאזל, ב-Looking for par’Mach in All the Wrong Places וורף כיסח לוחם קלינגון מנוסה כשהוא משתמש בקווארק בתור בובה!בהתחלה חשבתי שיתנו לוורף דו-קרב עם מנהיג הג’אמהדר שם, שכבר הספיק להוציא למרטוק עין ובאופן כללי נראה די נלהב מהסיפור. אבל לא, הוא מחכה ונותן לאחרים להרביץ לוורף קודם. ומה קורה? בסבב הקרבות הראשון וורף מנצח 4 מתוך 4; בסבב השני הוא מנצח 5 מתוך 5. כמובן, לא בלי מחיר של צלעות מרוסקות וכדומה. באשיר המסכן. מצד אחד לטפל בגארק ומצד שני בוורף והתנאים ממש לא משהו. ואז מנהיג הג’אמהדר מחליט שנמאס לו והגיע הזמן לכסח את וורף בעצמו.כדי שיהיה מתח, בזמן שגארק מתקרב לסיום העבודות ואילו וורף זוכה לשבירה יסודית של העצמות שלו, פתאום ג’אמהדרים נזכרים לחפש איפה גארק כי צריך להרוג אותו ומגלים את החור בקיר ואת הגיזמו שאיתו פותחים אותו (לבאשיר יש את הציטוט הטוב בפרק, כשהוא אומר שהגיזמו הוא Self-sealing stem bolt), ואז יש לנו סצינה מהירה של מחיקת רוב הרדשירטים בתא כשהם מחסלים את הג’אמהדרים ולבאשיר יש את העונג לתקוע סכין בצוואר של האחרון ואפילו לא למצמץ - זו לא הפעם הראשונה שהוא הורג מישהו? אני רוצה להקדיש דקת דומייה לברין האלמוני שחיסל שני ג’אמהדרים בביצוע מרשים והתחסל בעצמו, כל זה בלי לומר מילה כל הפרק. היית גדול הרדשירטים אי פעם. במו ידייך פיצית על הברינים הגועליים של Indiscretion.בגזרת וורף, האם וורף מפסיד? לא! האם וורף מנצח? גם לא! לא בדיוק, לכל הפחות. הג’אמהדר קורע לו את הצורה, אבל בינינו, זו פשוט לא חוכמה כי וורף הגיע לקרב הזה כשהוא כבר מחוסל מראש. מה שהג’אמהדר מנסה לעשות הוא לא לנצח בקרב, אלא לגרום לוורף להיכנע, ואת זה וורף מסרב לתת לו. בסופו של דבר הג’אמהדר פשוט מוותר - הוא אומר שהוא לא יכול להכניע את וורף אלא רק להרוג אותו, וזה לא מעניין אותו בכלל. מאוד אצילי לג’אמהדר, אבל לא כל כך מרשים את הוורטה שמנהל את העסק שם ופשוט מצווה לירות בו ובוורף. הג’אמהדר מתחסל, ואילו וורף משתגר משם ברגע האחרון כשהתעלול של גארק מצליח וכולם בורחים. טכנית, וורף לא הפסיד, כך שהמאזן שלו עדיין נותר “אף אחד לא ניצח את וורף במכות”.בזמן שכל האקשן הזה מתרחש, ב-DS9 לא קורה הרבה. הצי של הג’אמהדר הסתלק לו, דוקאט הופך לקרדסי העליון ומתחיל לנאום נאומים שגורמים לגעגוע להקלטות שלו מ-Civil Defense, ובפרט מבהיר שהוא רוצה להחזיר לקרדסים את כל מה שקשור לקרדסים. כלומר: א) קלינגונים החוצה (ואכן, הקלינגונים בורחים עם הזנב בין הרגליים ומגיעים ל-DS9), ב) מאקי החוצה (אני מניח שעוד מעט נגיע גם לזה) וג) דוקאט מבהיר לסיסקו שהוא רוצה גם את DS9 עצמה. מה ששוב מעלה את השאלה למה בעצם הג’אמהדר לא ניצלו את ההזדמנות להשתלט עליה שהייתה להם קודם. כרגע זה קצת יותר בעייתי כי כל הצי הקלינגוני הגיע לשם, וגם ספינות פדרציה ורומולאנים, והג’אמהדר הם לא בלתי פגיעים - התקפה ישירה על התחנה כרגע היא לא רעיון טוב במיוחד.ובכן, אל תשכחו שהדומיניון הפך למה שהוא לא בגלל ג’אמהדרים אלא בגלל שמשני הצורה הם ממזרים מתוחכמים ביותר. ויש להם אחד על התחנה - “באשיר”. עד כמה “באשיר” בטוח בעצמו? הוא מציע בעצמו לחדש את בדיקות הדם לגילוי משני צורה (גם ב-The Adversary משנה צורה מחופש לבאשיר הצליח לעשות ממבו-ג’מבו מבדיקות הדם - אבל הייתי מצפה שבשלב הזה הם כבר ילמדו). לא לגמרי ברור מה “באשיר” עדיין עושה שם - בהתחלה חשבתי שהוא ינסה לרצוח את גאורון, מנהיג הקלינגונים, שמגיע לתחנה - אבל הוא לא. למעשה, הוא די צופה מהצד בזמן שסיסקו מצליח לשחק אותה פיקארד ולשכנע את גאורון לחתום מחדש על הסכם השלום עם הפדרציה - מה שסוגר סוף סוף את סיפור “המלחמה עם הקלינגונים” מתחילת עונה 4. גאורון אומר משהו על איך שלפני חמש שנים אף אחד בכלל לא הכיר את DS9 ובאג’ור ועכשיו הם ה-Last, best hope של… אוקיי, תקשיבו, הדמיון לסדרה ההיא מופרז.אל תוך כל החגיגה הזו מתקרב צי ענק של ג’אמהדר. אז אנחנו מכינים את עצמו למתקפת CGI אדירה, אבל שום דבר מזה לא קורה ושום צי לא מגיע למרות שהמכ”ם טוען שהוא כן. במקום זה, DS9 מקבלים שדר אזהרה מנמלטי הכלא שלנו שמבהיר שיש איזו בעיה עם באשיר של התחנה. זה מספיק לסיסקו כדי לזהות מייד את הסכנה - “באשיר” השתלט על ספינה והוא ממהר איתה אל השמש הבאג’ורית כדי להפוך אותה לסופרנובה או משהו. הדיפיינט מחסלת את הספינה (ואת “באשיר”) ברגע האחרון. כמובן, כמו שראינו כמה קל לפוצץ את חור התולעת, עכשיו גם ראינו שיחסית ממש קל להפוך את השמש של באג’ור לסופרנובה - משיטים אליה ספינה קטנטנה עם כמה חומרים. אם זה באמת היה חשוב לדומיניון, הם לא היו משתמשים בהטעיה של “צי ענק תוקף אותנו! בבקשה אל תשימו לב לספינה אחת שנמלטה”. פשוט מעמיסים את החומר ההרסני על ספינה אחת מתוך צי של 1,000 ספינות כאלו ונותנים לכולן לרוץ לשמש הבאג’ורית בו זמנית. עם מיסוך שמונע סריקה למציאת המטען, כמובן (או להעמיס אותו על כולן). נו מילא, זה כמו איך שמשגר הוא חזק מדי ואנחנו פשוט מתעלמים מזה רוב הזמן.אגב, מה באמת עם להרוס את חור התולעת? עכשיו, כשאין ג’אמהדר בסביבה, אפשר שוב לנסות את תעלול החסימה שלו שנכשל בפרק הקודם, או סתם לפוצץ אותו; אבל כדי למנוע את זה מקשקשים ממבו-ג’מבו על זה שהקרן מהפרק הקודם (שאין בעצם שום הסבר איך “באשיר” התעסק איתה) רק חיזקה את חור התולעת ועכשיו אין שום דרך להרוס אותו. באמת? יכלתם למנוע קודם כל כך בקלות את הפיצוץ של חור התולעת? אני מאוד מתפלא על זה שזה לא נעשה קודם, אם כך.לסיום הפרק אנחנו מקבלים את האיחודים המרגשים של הזוגות שנפרדו - גארק וזיאל, וורף ודקס, באשיר ואו’ברייאן… אבל הפרק מסתיים עם הזוג שנפרד על מנת שלא להתאחד שוב - סיסקו ודוקאט, שמבטיחים אחד לשני שזה לא נגמר וזו רק ההתחלה. שזו דרך יפה לומר “אוקיי, חזרה לסוג של סטטוס קוו. לפחות עד שנתקרב לסוף העונה”. לא שאני מתלונן.",
        "url": "/ds9//S05/E15/By_Inferno's_Light"
      }
      ,
    
      "s05-e16-doctor-bashir-i-presume": {
        "title": "עונה 5 פרק 16 - Doctor Bashir, I Presume",
        "content": "אחרי שני פרקי אמצע העונה הבומבסטיים הגיע הזמן לפרק קליל והומוריסטי שהיה יכול באותה מידה להופיע גם בכל עונה קודמת.אז זהו, שלא בדיוק. הפרק הזה מתחיל בתור פרק קליל והומוריסטי, ופתאום קופץ לו לכיוון שונה לחלוטין, ועושה את זה בצורה מאוד מוצלחת. עד כמה מוצלחת? אני חושב שמצאנו את פרק באשיר הטוב ביותר בסדרה, לפחות עד עתה. עד עכשיו התחושה הייתה שיש איזה חור בדמות של באשיר, שלא לגמרי ברור מה אמור למלא אותו; והפרק הזה ממלא אותו בעזרת הברקה שהכותבים חשבו עליה בערך שתי דקות לפני תחילת צילומי הפרק, אבל מרגישה כאילו היא תוכננה כבר מתחילת הסדרה.אנחנו מתחילים עם עלילת המשנה, ששייכת הפעם לרום והיא סוג של נקודת שפל מצערת למדי. רום מאוהב בליטה; בפרק הנוראי ההוא של Let He Who Is Without Sin כבר ראינו שליטה מאוהבת ברום; אז למה לא קורה משהו? אה, כי רום הוא הגבר אז הוא חייב ליזום, וליטה מחכה ומחכה וכלום לא קורה חוץ מגמגומים נבוכים שלו בכל פעם מחדש.דבר כזה יכול להתקבל בברכה בפרק אם המסקנה היא שליטה - בבירור האקטיבית והאסרטיבית יותר מבין השניים - היא זו שצריכה ליזום. אבל זו לא תהיה המסקנה ולכן כל קו העלילה הזה הוא ממש מעצבן. לא נורא, העלילה הראשית מפצה על זה בגדול. הדבר הטוב ביותר שיוצא לנו מעלילת המשנה הוא שאני מקבלים תשובה למשהו שתהיתי עליו הרבה, הרבה זמן - איך מישהו כמו רום בכלל היה נשוי ויש לו ילד? קווארק מזכיר לרום את כל הסיפור (שרום מן הסתם לא שכח אבל דווקא מתאים לקווארק לתאר בפרוטרוט דברים מכאיבים כאלו למי שכבר מכיר) - אצל הפרנגים מי שרוצה ילד פשוט חותם על חוזה נישואים עם האבא של הנקבה, במקרה הזה חוזה סטנדרטי של חמש שנים. זה מסביר את נוג, אבל רום המסכן רצה יותר - הוא התאהב באמא ורצה להאריך את החוזה ובסוף קיבל איזו גרסה טראגית של יעקב ורחל כשהאבא מרמה אותו והאמא עוזבת אותו לטובת מישהו אחר. רום המסכן.בעלילה הראשית, אנחנו מתחילים עם או’ברייאן ובאשיר עושים את מה שהם תמיד עושים - משחקים הטלות חצים, ואו’ברייאן קורע את באשיר (“לא הפסקתי להיות In the zone, פשוט נתתי לך הזדמנות להשוות”) אבל צריך להסתלק כי אופס, יש לו תינוק שאשתו מטפלת בו אז הוא מאיל בטובו להקדיש לבת הבכורה שלהם קצת זמן. איש משפחה למופת, לעומת באשיר שהוא לא בדיוק הטיפוס המשפחתי לדבריו.האידיליה הזו נשברת כשפתאום מגיע איזה לואיס צימרמן ומציע להפוך את באשיר לבן אלמוות. בשלב הזה אפילו מי שבקושי ראה קומץ פרקים של Voyager קופץ בהתלהבות, כי מי שמשחק את צימרמן הוא השחקן של הדוקטור ב-Voyager, ולא במקרה; הדוקטור הוא הולוגרמה שתוכנתה על ידי צימרמן ומתבססת עליו (מראה + אופי מחורבן במיוחד) ומיועדת לתת מענה רפואי לטווח קצר במקרי חירום שבהם אין רופא זמין (למשל, שבע העונות של Voyager). ההצלחה הכבירה של התוכנה גרמה לכך שעכשיו ירצו לבנות תוכנה לטווח ארוך, ואותה רוצים לבסס על באשיר.מה זה אומר, לבסס אותה על באשיר? בעיקר לתחקר אותו ואת כל הסובבים אותו תיחקור ארוך כדי לכוונן את הבינה המלאכותית של התוכנה בהתאם. זה רעיון… נחמד לפרק, עם הופעת אורח כיפית; לא נראה שהולך להיות פה משהו מלבד הומור בסיסי למדי. זה אכן המצב בהתחלה, ובשלב הזה הפרק נשלט על ידי השחקן של צימרמן ללא עוררין כשהשיא הוא סצינה שבה הדוקטור מופעל ומתחיל להתלונן על זה שאידיוט כמו באשיר מחליף אותו. אנחנו גם מתקשרים אל עלילת המשנה כשצימרמן רואה את ליטה ויוצא לציד בשיטות פיתוי מביכות במיוחד שמשום מה עובדות עד שבסוף הפרק כאשר שליטה כמעט עוזבת את התחנה עם צימרמן רום מצליח סוף סוף לאזור אומץ כדי לדבר איתה.זה עדיין לא החלק הטוב של הפרק.הייתי בטוח שהופעת האורח של צימרמן תהיה עיקר הפרק ושהוא יסוב סביבו - מעין Q-Less כזה. בחוכמה רבה, זה לא מה שהפרק עושה, וצימרמן אמנם מבדר אבל מתישהו נדחק הצידה לטובת התוכן האמיתי של הפרק.לבאשיר יש רק בקשה אחת מצימרמן - תראיין את כל מי שאתה רוצה, רק לא את ההורים שלי. בבקשה אל תביא לפה את ההורים שלי. רק זה. תודה. כמובן שצימרמן הוא אסהול שמייד מביא את ההורים של באשיר במעבורת הראשונה. המבוכה האדירה של באשיר בסצינת הפגישה שלו איתם אצל סיסקו גרמה לי לחשוב שהופה, הפרק הולך להפוך לסרט “פגוש את ההורים המביכים” סטנדרטי, וזה בהחלט נראה ככה - האמא של באשיר נראית אחלה, אבל האבא הוא באופן די מובהק לא יוצלח. וזה מעניין, כי הרי כדור הארץ הוא גן עדן; איך אפשר להיות לא יוצלח בגן עדן? ובכן, נראה שהאבא מנסה להתעסק בכל מני עיסוקים שונים ומשונים ולא מצליח באף אחד מהם - אבל זה לא באמת מסביר מה הולך פה. הטינה של באשיר להורים שלו היא פסיכית - בשיחה פרטית שלו איתם אנחנו רואים התנהגות שלו שלא ראינו עד כה בשום צורה. הג’מהדר הזה שבאשיר תקע לו סכין בצוואר בפרק הקודם? נראה שבאשיר שונא את ההורים שלו אפילו יותר.מה הולך כאן? ובכן, הפרק לא מסתיר מאיתנו שלבאשיר ולהורים יש סוד, שבאשיר מזהיר אותם לא לחשוף לצימרמן, והאבא מזכיר לו שהם עלולים ללכת לכלא בגללו. אז כמובן שהסוד חייב להיחשף כדי שהפרק יתקדם, מה שמוביל לאחת מהסצינות המטופשות ביותר בסדרה - ההורים באים אל באשיר במעבדה של צימרמן כדי להתנצל, והאבא פשוט אומר את הסוד - אומר “אף פעם לא נעשה משהו כמו לגלות שעברת שדרוג גנטי בתור ילד” והאמא מחרה-מחזיקה אחריו שבמשך 25 שנים הם שמרו בסוד את השינוי ב-DNA שבאשיר עבר והם לא הולכים לגלות את זה עכשיו. לכל הזוועה הזו באשיר פשוט מקשיב בפרצוף תוהה, ואז מגלים שזה בכלל לא באשיר אלא באשיר-הולוגרמה ובעצם או’ברייאן וצימרמן שמעו את כל השיחה הזו.כן, זה היה מטומטם. ממש ממש מטומטם. אף אחד לא אוהב דיאלוגים שבהם דמות אחת אומרת במפורש לשניה משהו ששתיהן יודעות היטב ואין צורך להכביר עליו מילים. בפרט בעניין כל כך רגיש. גם הסדרה מודעת לזה. היא ניסתה לתרץ את הסיבה שההורים מדברים באופן מפורש בכך שהם אומרים שהם רוצים שלא תהיה שום אי-הבנה בקשר למה שהם לא הולכים לגלות לצימרמן, אבל ברצינות - מישהו חושב שהם היו צריכים לדבר על זה במפורש? לא? בסדר גמור. הסיבה שהסצינה הזו קיימת היא כי חייבים לחשוף את הסוד כדי לקדם את הסיפור, ואין כנראה דרך יפה לעשות את זה. סלחתי.וכאן הפרק לוקח תפנית חדה מהכיוון הקומי לכיוון הדרמטי, אפילו טראגי. ראשית, כי עכשיו באשיר ומשפחתו בצרות צרורות, אבל חשוב מכך - כי עכשיו כל העולם יודע שבאשיר הוא, כדבריו, “פריק”. טאבו. יצור מוקצה מחמת מיאוס. למה, בעצם? עבורי, בתור מישהו עם קצת נסיון במד”ב, הסיטואציה לא מפתיעה אותי - יש כל מני דברים שהם טאבו ביצירות מד”ב שונות ומשונות, בגלל הסכנות הפוטנציאליות שלהם; למשל, יצירה של בינה מלאכותית זה טאבו נפוץ למדי. טאבו על הנדסה גנטית הוא ספציפית משהו שמקובע היטב בקאנון, כבר מהפרק Space Seed של TOS שהציג את חאן - על-אדם מהונדס גנטית שהיה סוג של המקבילה של היטלר במלחמת העולם השלישית (ליתר דיוק, במשהו שמכונה The Eugenics Wars וב-TOS התייחסו אליו בתור מלחמת העולם השלישית אבל זה השתנה מאז). במילים אחרות, למין האנושי כבר היה ניסיון מאוד מאוד כואב עם הנדסה גנטית והשימושים שלה לרעה - לא פלא שזה הפך לטאבו למרות היתרונות האדירים האפשריים. לתקן מחלות גנטיות? מותר. להשביח גנטית? אסור. כל מי שמושבח גנטית, נאסר עליו בחוק לשרת בסטארפליט או להיות רופא (ומי יודע מה עוד), גם אם זו בכלל לא אשמתו. או’ברייאן אולי היה שומר את זה בסוד אבל גם צימרמן שמע, והוא מחוייב לדווח (ובפרט אפשר לשכוח מכל עניין הבאשיר-הולוגרמה שלא מוזכר יותר בפרק, אבל למי אכפת).כמעט משום מקום הסדרה מפילה עלינו דילמה מוסרית לא פשוטה, שאין בה מנצחים ומפסידים או צודקים וטועים. איך כזה דבר יכול להיפתר? מן הסתם, לא על ידי העפת באשיר מהסדרה. בשיחה שלו עם או’ברייאן, או’ברייאן מצביע על כך שלא היה מקרה כמו של באשיר כבר יותר ממאה שנה, אז אין לדעת איך בדיוק הם יטפלו בזה. זה מעלה שאלה אחרת: איך בעצם קרה שבאשיר הוא כל כך חריג? הסיפור שהוא מספר לא נשמע חריג - הוא היה “איטי” בתור ילד, אפילו מאוד, ואז ההורים לקחו אותו לאנשהו מחוץ לפדרציה, הוא עבר סדרת טיפולי ממבו-ג’מבו, והופס - מכאן ואילך הוא היה סופר-חכם, סופר-מוכשר וסופר-הכל. הם עברו לגור במקום אחר, טאבולה ראזה, וכשאו’ברייאן תוהה אם אף אחד לא חשש, באשיר אומר לו במרירות ש”אין סטיגמה שמקושרת להצלחה”. זה נכון בחברה שלנו כיום, אבל האם זה יהיה נכון גם בחברה שעברה את הטראומה של חאן? לא בטוח. מכל מקום, הייתי מצפה שיהיו עשרות מקרים כאלו בשנה, לא אחד במאה שנים.מה שאני באמת אוהב בטוויסט הזה הוא את האופן שבו הוא מתלבש מושלם על הדמות של באשיר. כאמור, לא היה פה תכנון מראש - הכותבים חשבו על הפרק הזה פחות או יותר בזמן אמת. עם זאת, עכשיו כשמסתכלים על באשיר המעצבן של העונות הראשונות, מה אנחנו רואים? מישהו שמנסה לשחק את המשחק העדין של לא לחשוף עד כמה הוא יותר מוכשר מהממוצע, ועדיין לגרום לסביבה לכבד אותו מספיק. DS9 היא הפעילות המקצועית הראשונה של באשיר; אין פלא שבהתחלה הוא עדיין מגשש ומפשל. ולפני כן? כל מני דברים ששמענו עליו בחטף בשלבים מוקדמים יותר בסדרה - שבהתחלה הוא רצה לשחק טניס ולא להיות רופא, או זה שהוא בכוונה לא סיים במקום הראשון בלימודים שלו - מסתדרים קצת יותר טוב (האמנם? מה, שחקן טניס מקצועי ייבדק פחות בקפדנות מאשר רופא? טוב, בפרק עצמו בכלל לא מתייחסים לעניינים הללו).בשלב הזה של הפרק יש לנו שלוש בעיות לתהות לגביהן:1) איך אנשי DS9 יקבלו את באשיר החדש?2) איך באשיר ייצא מהתסבוכת המשפטית?3) הכי חשוב - מה יקרה עם באשיר וההורים שלו? האם סוף סוף יטפלו בפצע הפתוח הזה?הפרק מחליט לנקוט בגישה האופטימית ביותר האפשרית, בערך. את דעתם של אנשי DS9 רואים בשיחה של באשיר עם או’ברייאן. כזכור, אם יש גזען של ממש בתחנה, זה או’ברייאן. או’ברייאן הוא גם האדם הקרוב ביותר לבאשיר, כך שדעתו היא החשובה ביותר, והיא די חד משמעית - מבחינת או’ברייאן באשיר הוא לא זיוף, לא אכפת לאו’ברייאן כמה שדרוגים גנטיים באשיר עבר, ושום דבר ממה שבאשיר קיבל לא קשור למה שהופך אותו לבן אדם. מה שנחמד פה הוא שבתחילת הסדרה או’ברייאן לא סבל את באשיר; ה”בן אדם” שאו’ברייאן בעדו התפתח במהלך הסדרה עצמה (בין היתר בזכות או’ברייאן).הסצינה שבה באשיר מתעמת עם הוריו היא אפילו טובה יותר, כי מצד אחד באשיר בוודאי צודק וקורע את הלב לשמוע אותו אומר להורים שהם החליטו שהוא כישלון כבר בגיל שש. מצד שני, אני יכול מאוד להזדהות עם מה שהאמא אומרת בתגובה להאשמות שהם התביישו בו:“You don’t know. You’ve never had a child. You don’t know what it’s like to watch your son. To watch him fall a little further behind every day. You know he’s trying, but something’s holding him back. You don’t know what it’s like to stay up every night worrying that maybe it’s your fault. Maybe you did something wrong during the pregnancy, maybe you weren’t careful enough, or maybe there’s something wrong with you. Maybe you passed on a genetic defect without even knowing it… You can condemn us for what we did. You can say it’s illegal or immoral or whatever you want to say, but you have to understand that we didn’t do it because we were ashamed, but because you were our son and we loved you. “אחרי זה באשיר ואמא שלו מתחבקים, אז זה סוג של השלמה ביניהם; אבל מה עם האבא? הוא יצטרך לשלם מחיר קצת יותר ישיר. כשבאשיר בא בבוקר אל סיסקו כדי לגלות לו בעצמו את הסיפור להתפטר הוא מגלה שההורים שלו כבר הקדימו אותו, וסיסקו כבר דיסקס עניינים עם קצין הסטארפליט הרלוונטי והם הגיעו ל”עסקה”: האבא הולך לכלא לשנתיים, ובאשיר נשאר בשירות באופן חוקי. או’ברייאן צדק - מכיוון שמקרים כאלו כל כך נדירים, אפשר לטפל בהם בעזרת קומבינה שלא מצייתת לחוק היבש. זו כנראה נקודת התורפה הגדולה של הפרק - אין שום הגיון בכך שבאשיר יהיה עד כדי כך נדיר - שום דבר בסיפור שלו לא מונע מאיתנו לחשוב שלא יהיו עשרות מקרים כמו שלו כל שנה - ולכן הפתרון הזה הוא סוג של דאוס אקס מאכינה, אבל כזו הכרחית אם רוצים שבאשיר יישאר בסדרה.כמובן, באשיר מתנגד לכך שהאבא יילך לכלא (הוא חשב שאם הוא יתפטר בשקט זה יהיה סוף הפרשה), אבל זו ההזדמנות של האבא לקחת אחריות על משהו בחיים שלו, ולכן באשיר בסוף מתרצה ומדבר על כך שיבוא לבקר אותו בכלא (בניגוד למה שהלך בחמש השנים האחרונות שבהן באשיר לא ביקר את הוריו אפילו פעם אחת).אחד מהדברים הנחמדים בלראות את הפרק שוב בשביל לסכם אותו הוא להיתקל ברמזים שפספסתי לגמרי בצפיה ראשונה. בסצינה הראשונה בפרק באשיר ואו’ברייאן משחקים חצים, באשיר מדבר על כמה הוא לא איש משפחה ונרתע מכך שאו’ברייאן אומר לו שיהיה אבא טוב - עכשיו כבר ברור למה - ואו’ברייאן מדבר על איך שהוא נותן לבאשיר לנצח. הפרק נגמר בכך שהם שוב משחקים חצים, ואו’ברייאן שוב מנצח, ופתאום נופל לו האסימון שבאשיר נתן לו לנצח - לא עכשיו, אלא במהלך כל הסדרה. הוא דורש מבאשיר לשחק באמת לרגע. התגובה שלו למה שבאשיר עושה היא סיום הומוריסטי מושלם לפרק - הוא לוקח את באשיר, מרחיק אותו מאוד מאוד מהלוח, ואומר“All right. From now on you play from over here. I play from up here. And if that doesn’t work, we’ll try a blindfold.”",
        "url": "/ds9//S05/E16/Doctor_Bashir,_I_Presume"
      }
      ,
    
      "s05-e17-a-simple-investigation": {
        "title": "עונה 5 פרק 17 - A Simple Investigation",
        "content": "בסטנדרט של העונה הזו זה היה פרק קצת חלש, אבל פרק קצת חלש בעונה הזו הוא עדיין אחלה פרק. הבעיה היא שזה היה פרק שגרתי מדי; סביר לצפות לפרק כזה בעונות הראשונות, אבל כאן הוא כמעט ולא משתמש בכל החומרים שהסדרה כבר צברה. מה יש לנו כאן? פילם נואר בסיסי ואפילו לא מעניין במיוחד, עם אודו במרכז. אם אודו עדיין היה אנושי מה שקורה בפרק היה קצת יותר מעניין, אבל ההזדמנות הזו התפספסה כשהסדרה מיהרה קצת יותר מדי להחזיר את אודו לסטטוס קוו.העלילה מתחילה עם מישהו לא מוכר שמותקף בחדר שלו בתחנה על ידי צמד בריונים סטייל לורל והארדי, עם חוש הומור קצת פחות מוצלח. הוא אמור להביא משהו למישהי והם מיירטים את העסק הזה, אבל זה נגמר מהר מאוד כשהוא מנסה לירות בהם והם יורים בחזרה (“הייתי בטוח שהפייזר על הלם” אומר היורה המאוכזב אחר כך). מכאן העלילה מתבקשת במיטב מסורת הפילם נואר - ה”מישהי” שהיא בהכרח פאם פאטאל תפנה אל הבלש העשוי ללא חת לסיוע; הבלש יזרוק הכל כדי לסייע לה; באופן בלתי נמנע הם יתאהבו; הפרשיה תגיע לסיום הולם, אבל טוויסט מריר בסיום ימנע מהזוג את המשך דרכם המשותפת. זה בדיוק מה שיש לנו פה, כשהתהיה העיקרית שלי הייתה האם הפאם פאטאל תתגלה כמניפולטיבית ומשתפת פעולה עם כוחות הזדון, או שהטוויסט יבוא מכיוון שונה.כדי שזה יהיה מעניין, צריך לפחות שיהיה מישהו לא סטנדרטי במרכז הפילם נואר. היה לנו משהו דומה לזה ב-Profit and Loss ששיחזר לנו את קזבלנקה עם שתי הדמויות הכי לא סבירות - קווארק וגארק. כאן אודו הוא בחירה יותר טבעית לתפקיד הבלש, בהבדל אחד מדמות הבלש הסטנדרטית - חוסר הניסיון שלו עם נשים (כמובן, זו חייבת להיות אישה אף על פי שאודו הוא בכלל לא אנושי; אבל מילא, אחרי Rejoined הבטחתי לשתוק, אנחנו עדיין בשנות התשעים). אז בזה הפרק הולך להתמקד.כמובן, הסדרה מודעת לכל הקלישאות הללו ואומרת את זה לצופים די במפורש - הסצינה הבאה בפרק כוללת את באשיר, דקס ואו’ברייאן שמארגנים משחק הולוגרמה בעולם הג’יימס בונדי שכבר ראינו ב-Our Man Bashir ומזמינים את אודו להצטרף בתור ההוא שמפתה את הבחורה של הרע (בגילומו של או’ברייאן). אודו נועץ מבט אחד בתמונה של ההולוגרמה ומשתפן, והולך לנעוץ עיניים במקום זאת בבחורה אקראית שנקראת “אריסה” שיושבת אצל קווארק ומנפנפת את ההטרדות המיניות שלו בקלילות. כשאודו מנסה לפתח שיחה תמימה היא חושדת גם בו בנסיונות הטרדה והסיטואציה כולה מביכה לחלוטין. בפרט כשהיא מבינה שהוא לא קריפ, מנסה לתת לו את המחמאה שיש לו Bedroom eyes (מה זה?!) והוא נמלט על נפשו.כן, ככה דברים כאלו לא בדיוק אמורים להתחיל. זה נותן לנו סצינה משעשעת של אודו שמספר על העניין הזה לקירה לפני שהסיפור הבלשי השבלוני נכנס למסלול: אריסה מנסה לעשות האקינג שקרכלשהו למשהו ונתפסת; אודו משכנע אותה לספר לו במה העניין; היא מספרת שקרכלשהו על הילדה שברור שאין לה ושמישהו בתחנה אמור לתת לה משהו; אודו והיא הולכים לחדר של ההוא מתחילת הפרק ומגלים את השאריות שלו; הסיפור לכאורה נגמר כאן, אבל אריסה מנסה לפרוץ לתא האכסון של ההוא מתחילת הפרק, אודו תופס אותה שוב, וכבר לא קונה את סיפור ה”מחפשת אחרי ילדה”, אז היא מספרת לו את הסיפור האמיתי: היא האקרית מקצועית שעובדת בשירות של פושע סינדיקט אוריון שקרכלשהו ומנסה להימלט ממנו כדי להתחיל חיים חדשים וההוא מתחילת הפרק היה אמור לתת לה צ’יפ ש… שמה בעצם? זה לא ברור. הצ’יפ מוצפן ולא לגמרי ברור מה אפשר לעשות איתו. אז עד שאו’ברייאן ושות’ יצליחו לפצח אותו אפשר לקדם את החלק הרומנטי של הפרק.בחלק הרומנטי של הפרק אודו לוקח את אריסה אליו לדירה. כדי להגן עליה, כמובן. באופן כללי רואים בפרק הזה איך אודו מתנהג בצורה חריגה מאוד מבחינת הסלחנות והסיבולת שלו, והשיחה המאוד ארוכה של אודו עם אריסה אצלו בחדר נגמרת באופן בלתי נמנע במיטה… רגע, לא, בכך שהוא חוטף התקף חרדה באמצע ורץ לבקש עצות מבאשיר שנמצא בדיוק באמצע סצינת פיתוי בסימולציית הג’יימס בונד שלו - דרך נחמדה של הסדרה להראות כמה אודו לא מתאים טוב למשבצת שלו. אבל כשאודו חוזר זה כן נגמר במיטה.אין לי יותר מדי מה לומר על כל הקטעים הללו בפרק - הם די סטנדרטיים, ואפילו הסקס ככל הנראה בוצע כולו בצורה האנושית של אודו, כך שאין הרבה מהייחוד בדמות שלו בחלק הזה של הפרק (כאמור, היה עדיף לעשות אותו כשאודו אכן היה אנושי לגמרי, ואז זה היה מתאים לנסיון שלו להשתלב בתוך האנושיות שנכפתה עליו). זה עדיין שווה את זה רק בשביל הסצינה שאחר כך, של דקס וקירה “מרכלות” על העניין בזמן שוורף מנסה, כרגיל, למשטר את דקס לא לדבר על דברים כאלו, אבל בעצם מרכל בדיוק כמוהן (ודקס יודעת את זה, וצוחקת עליו בגלל זה).אוקיי, ומה הפאנץ’ העלילתי? ראשית, אריסה מחליטה לפעול בצורה תמוהה לחלוטין ולתת את הצ’יפ לבריונים של ההוא מאוריון מתחילת הפרק. באופן לא מפתיע זה מתגלה בתור מארב שמטרתו לחסל אותה, ואודו מציל אותה ברגע האחרון (בסצינת אקשן גרועה במיוחד, אבל נעזוב את זה). אלא שקצת לפני כן מגיע לתחנה כדי לעזור לאודו נציג של הגזע של ההוא מתחילת הפרק, ומספר את הסיפור האמיתי שמאחורי כל העסק הזה - והסיפור הזה, כמובן, מיועד בראש ובראשונה כדי לרסק את אודו.התהיה שלי במהלך הפרק היא האם אריסה תתגלה בסופו של דבר בתור מניפולטורית ולא הקורבן התמים שהיא. ובכן, לא זה ולא זה; מה שנבחר הוא אולי הפתרון הטוב ביותר לתסבוכת הזו. מתברר שאריסה היא סוכנת סמויה שעברה מחיקת זכרון כי אחרת זה לא היה עובד, והצ’יפ מיועד להחזיר לה אותו. זה טוב, כי זה מוציא את אריסה הגיבורה בסיפור (וקורץ באופן נחמד ל-Second Skin). זה מרסק את אודו כי הוא מגלה שהבחורה שבה הוא התאהב לא קיימת, ומי שכן קיימת בכלל נשואה אז עדיף לא לבדוק יותר מדי עד כמה היא עדיין אוהבת אותו. זה לא טוויסט מד”בי יותר מדי (והרעיון העלילתי הכללי של הפרק מבוסס על סרט משנות החמישים) כך שהתוצאה היא פרק שפשוט אין בו שום דבר ממה שהופך את DS9 לטובה: הוא לא מד”ב מעניין; אין בו שימוש אמיתי בדמויות; אין בו דילמות מוסריות אפורות; ויש הרגשה קצת לא נעימה של שימוש באודו להגשמת פנטזיה של המתבודד החברתי חסר הנסיון עם נשים שפתאום מקבל בהפתעה כזו התנסות רומנטית מהונדסת קצת טוב מדי ושנעלמת אחר כך בלי להותיר עקבות. אם כבר עושים פרק של אודו שמאבד את הבתולים, הייתי מעדיף שהמסגרת העלילתית תהיה שונה לגמרי.אבל האם זה פרק ממש רע? לא ממש. הוא לא גרם לי להתפתל באי נוחות. המשחק והבימוי סבירים. אני פשוט מצפה בשלב הזה ליותר.",
        "url": "/ds9//S05/E17/A_Simple_Investigation"
      }
      ,
    
      "s05-e18-business-as-usual": {
        "title": "עונה 5 פרק 18 - Business as Usual",
        "content": "זה היה פרק לא רע במסגרת פרקי “קווארק מפתח מצפון”, והוא בהחלט היה כיפי ברובו, אבל הוא סובל משתי בעיות אדירות. הראשונה, שהמסר העלילתי שלו מועבר באמצעות פטיש חמישה קילו - סליחה, באמצעות רובה CRM-114 של ה-Breen. השניה, שהוא קולע את קווארק לתסבוכת איומה ונוראה שאין שום דרך אפשרית לצאת ממנה, ואז מוציא אותו ממנה בקלות רבה מדי ובלי לשלם שום מחיר ובלי ללכלך את הידיים. אלו חולשות גדולות של התסריט; בהינתן שזה מה שיש, היתר היה אחלה.אנחנו מתחילים עם משחק קווארק-נגד-דקס על כסף. ודקס מנצחת, כי קווארק בעיקר שקוע בלקרוא בסמארטפון שלו איך כל עסקיו קורסים והוא מרושש. דקס לא מתרשמת ובעיקר מצווה עליו להמשיך לשחק. די דושבגי מצד דקס, אבל מזכיר לנו שקווארק מבחינת אנשי DS9 היה ונותר הפרנגי הגועלי שאף אחד לא באמת אוהב. תזמון מושלם בשבילו לקבל הצעה עסקית שתשחית אותו - וזו מגיעה בדמות מי שכבר שמענו עליו לא מעט בסדרה וגם ניסה לאדות את קווארק ושות’ ב-Little Green Man אבל טרם ראינו - בן הדוד גיילה. ומה ההצעה שלו? למכור נשק. אבל לא על התחנה, כי זה מסוכן מדי - את הדגמות הנשק יעשו בעזרת ההולדק של קווארק, ועיקר העבודה של קווארק תהיה להנעים את זמנם של הקונים.יש כאן כמה דברים מוזרים. ראשית, שנצפה שאנשים יקנו נשק בלי לראות בכלל את הסחורה? אבל זה דווקא סספינד - די מהר רואים שגיילה עובד עם שותף שהוא שם דבר בעולם סוחרי הנשק - כנראה שאנשים יכולים לסמוך עליו שהדגמות ההולודק מדוייקות. הדבר המוזר באמת הוא שכל העסק הזה הוא חריג בשביל קווארק. אני די בטוח שהוא כבר ניסה למכור נשקים יותר מפעם אחת בסדרה, שלא לדבר על אסון או שניים של ממש שהמיט על התחנה (למשל, ב-Invasive Procedures). מה בעצם כל כך חריג פה? אבל מילא, נקבל את זה.אבל בינתיים, למשהו אחר לגמרי - עלילת המשנה ההומוריסטית (ראיתם מה זה? פרק עם עלילה פרנגית שאיננה העלילה ההומוריסטית!) שעוסקת הפעם באו’ברייאן שאשתו הקרייריסטית עזבה לשבוע-שבועיים לבאג’ור לטפל באיזה מצב חירום שם, והותירה אותו עם תינוק על הידיים. מילולית. הוא עם התינוק על הידיים כל הפרק. בכל פעם שהוא מוסר למישהו את התינוק, התינוק בוכה. בכל פעם שבה הוא מניח את התינוק, התינוק בוכה. או’ברייאן לא ישן. או’ברייאן לא אוכל. או’ברייאן לא יכול לעשות כלום. זו הזדמנות טובה להאיר את המצוקה של הורים שמנסים לשלב קריירה עם טיפול בפעוטות ונאלצים לבצע הקרבות כואבות כמו לא ללכת לעבודה כש… היי, רגע, או’ברייאן הולך עם התינוק לעבודה, על הידיים. בזה הרגע החלק הזה של הפרק הפך ממשהו עם פוטנציאל מעניין לפארסה קומית חביבה אבל נטולת עוקץ.בגזרת קווארק, הוא פוגש את הבייביסיטר שלו לפרק הזה, המאסטרמינד של תוכנית מכירת הנשק הזדונית, סוחר הנשק האגאת’. קשה לי להחליט מה דעתי עליו. נראה שהשחקן התבקש להיות פסיכופט וקריפי ברמה מגוחכת, וזה עובד לא רע אם רוצים לשמר מידה כלשהי של הומור בפרק. המודוס אופרנדי שלו הוא להבעית את קווארק תמידית - למשל, לירות עליו עם נשקי ההולוגרמה - ולהבהיר לו שהוא לא האיש שכדאי להסתכסך איתו.מייד אחר כך אנחנו רואים את קווארק בפעולה - אולי הפעם הראשונה בסדרה שהוא אשכרה עובר בתור איש מכירות כלשהו, כשהוא מוכר רובה (או תותח יד?) ברין CRM-114 ליצור כלשהו. זה מעניין, כי התרגלנו שכולם בסדרה הזו עם פייזרים קטנטנים שבכל מקרה יכולים להשמיד כל דבר, אז למה צריך נשקים טובים יותר? יותר מזה - איפה הם היו עד עכשיו? היו לנו פרקי מלחמה של ממש; איפה הנשקים העתידניים? נו טוב, לא על זה הפרק. מכל מקום, קווארק אשכרה מצליח בתור איש מכירות של נשקים, אם כי הוא לא רואה מזה גרוש בינתיים כי כל הכסף הולך לכיסוי החובות שלו מתחילת הפרק. נראה שהאגאת’ ממש מחבב אותו. אז מה בעצם הבעיה?ובכן, מן הסתם ב-DS9 לא ממש מרוצים מכל הסיפור הזה, כי אם מישהו צריך לשלוט באספקת נשקים לאחרים, זו הפדרציה! (טוב, אני מגזים, אני לא זוכר שהפדרציה סיפקה נשקים למישהו). אודו לוקח את קווארק לשיחה במשרד ונראה שיתחיל לנקוט באמצעים דרסטיים, אבל סיסקו וקירה מתערבים באמצע ומחלצים את קווארק. לא בגלל חיבה לקווארק, כמובן; בגלל חיבה להאגאת’. אתם מבינים, האגאת’ סיפק נשקים למחתרת הבאג’ורית בשעתו ועכשיו הם חייבים לו בגדול.זה גם טוויסט נחמד (אם כי זה לא הופך את האגאת’ לקדוש והפרק לא הולך לכיוון הזה) וגם נותן מענה הגיוני לחלוטין לאופן המוזר לכאורה שבו כל עסקאות הנשק הללו התנהלו - באופן גלוי לחלוטין על תחנת חלל לא קשורה. אם מצד אחד יש להאגאת’ חסינות מלאה מצד רדיפה, ומצד שני יש לו את היתרון של איזור נייטרלי וממוגן יחסית שבו אפשר לבצע עסקאות, למה שלא ילך על זה?אבל השורה התחתונה היא ש-DS9 עושה מחווה להאגאת’, לא לקווארק. גם קירה וגם סיסקו נובחים על קווארק (ושוב אנחנו רואים איך כשסיסקו צורח וצועק הוא סתם מגוחך, אבל כשקירה מחייכת ואומרת “משהו לצפות לו” לנוכח האיום של סיסקו לשפד את קווארק אל הקיר, היא אשכרה מפחידה). אם כן, קווארק הופך להיות מוקצה מחמת מיאוס בתחנה. זה היה אולי משכנע אם הוא לא היה כזה כבר בתחילת הפרק, כשאפילו דקס לא רצתה להניד אצבע כדי לעזור לו.אז מה קווארק יכול לעשות, לפרוש? כדי להבהיר לנו מה הטעם בגישה הזו אנחנו (וקווארק) רואים את האגאת’ צועק על שותף עסקי אחר שלו שכשל קצת בעבודה ואחר כך גיילה מספר לקווארק שהחללית של ההוא התפוצצה, ושהוא עצמו חושב קצת לפרוש מענייני הנשק אבל שהאגאת’ מת על קווארק ומצפה שיכניס לו רווחים גדולים. אופס. אז קווארק הולך לבקש עזרה מדקס, ואיך זה נגמר לדעתכם? כן, דקס מתעלמת ממנו בזעם, ולא משנה כמה הוא מתרץ שהיה נואש.ואז מגיעה עסקת נשק גדולה במיוחד עם איזה עוצר או קיסר או מלך או וואטאבר שהסתכסך עם הסגנית או וואטאבר שלו ועכשיו העולם שלו והעולם שלה הולכים מכות וקצת נמאס לו מזה אז הוא רוצה נשק ביולוגי שישמיד את כולם, איזה 7-8 מיליון איש ככה (התחמקות יפה מהמספר המפורש, פרק!). אה, בעצם, לא, הוא רוצה שעוד 20 מיליון ימותו איזה חודש-חודשיים אחר כך. ובכן קווארק, האם אתה יכול לסדר משהו כזה?הפרק די קורס בנקודה הזו, לצערי. אני מתקשה לקבל את זה שסוחר נשק, אפילו כזה ברמה של האגאת’, הולך לספק משהו כזה. זו גם דרך לסדר לפרק חיים קלים מדי - ברור שקווארק יהיה אחוז אימה מדבר כזה. החוכמה הייתה לגרום לו להיות מבועת גם מעסקאות קטנות בהרבה, כאלו שהוא ביצע עד עכשיו בלי לשים לב אליהן. ההימנעות הזו מכניסה לטרגדיות הפרטיות והצורך של קווארק להיחשף אליהן, תוך הסתמכות על אימה-של-מספרים-גדולים היא חולשה מרכזית של הפרק, לטעמי; רק הפתרון בסיום גרוע יותר.בשלב הזה הפרק מחליט שהמסר שלו לא מספיק ברור ונותן לנו עוד כמה מכות עם פטיש עלילתי - גם שיחה של גיילה עם קווארק על כמה חסר חשיבות היקום וכמה לא משנה אם איזה כוכב או שניים פשוט ייעלמו והעיקר כסף כסף כסף, וגם סיוט של קווארק עם אנשי התחנה באיפור-נפגעי-נשק-ביולוגי שעושים לו רגשי. אוי ווי.ואיך קווארק יוצא מזה? קודם כל הולך אל דקס כדי להביא לה את גלגל הטונגו שלו בתור מתנת פרידה כי הוא בטוח שהוא הולך להתחסל; ואז מהלך הזוי במיוחד שבמסגרתו הוא מתמרן את האגאת’ + העוצר המרושע להיות בחדר כלשהו כשגיילה + הסגנית הבוגדנית של העוצר נכנסים לאותו החדר במחשבה שגם הם באים לעשות עסקים. ואז כולם יורים אחד בשני בזמן שקווארק בורח החוצה. זה מגוחך לגמרי - לחלוטין לא אמין שהאגאת’ נתפס ככה בהפתעה. עוד יותר מגוחך שהפרק לא מרשה לעצמו להרוג אותם - בסוף הפרק מדווחים לנו שהאגאת’ וגיילה נמלטו וכעת בורחים מכל מני יחידות מתנקשים שרוצות לנקום בהם על העסקה הכושלת. איך קווארק יכול לישון בשקט במצב כזה, אין לי מושג - אה, רגע, יש לי! אנחנו בסדרת טלוויזיה אפיזודית ובפרק הבא שוכחים מכל זה!כמו כן, דקס לא מחזירה לקווארק את גלגל הטונגו שלו. כי היא דושבגית.למרבה המזל, הפרק ניצל על ידי העלילה של או’ברייאן. אחרי שאו’ברייאן מגלה שהמקום היחיד שבו התינוק הוא על הגשר הוא מביא אותו לישון שם וסיסקו מגרש אותו, אבל בסצינת הסיום של העלילה הזו, וורף בא לבקר, לוקח על הידיים את התינוק שעד כה בכה אצל כל מי שאינו או’ברייאן, והופס! נרדם מייד וישן במיטה כמו… אה… תינוק. ואז וורף שובר לנו את הלב עם“I never saw my son when he was this age. It is something I will always regret. You are a fortunate man. Chief. Chief? “יאפ, או’ברייאן נרדם.",
        "url": "/ds9//S05/E18/Business_as_Usual"
      }
      ,
    
      "s05-e19-ties-of-blood-and-water": {
        "title": "עונה 5 פרק 19 - Ties of Blood and Water",
        "content": "אנחנו מתחילים עם קירה מתרגשת שאין דברים כאלו מאורח שעומד להגיע. מי זה יכול להיות? ממי קירה התלהבה ככה בעבר? ודק ברייל? אה, כן, אופס. קאי ווין? אה, כן, אופס. אז מי נשאר? טקאני גאמור. רגע, מי? קרדסי? למה לכל הרוחות קירה שמחה כל כך שמגיע לבקר אותה קרדסי?חזרה לתחילת עונה 3, ל-Second Skin, שם הקרדסים חטפו את קירה וגרמו לה להאמין שהיא סוכנת רדומה קרדסית שהתחזתה לבאג’ורית והיא בעצם הבת של איזה טקאני גאמור. בסוף התברר שהכל היה מזימה כדי להפיל את גאמור עצמו, שהיה ראש המתחרת האנטי-ממשלתית הקרדסית; מה קרה לבת האמיתית שלו, אף אחד לא יודע, אבל קירה הפכה למעין תחליף בת עבורו והוא הפך למעין תחליף אב עבורה, ועבורנו - עוד דוגמה יפה לקרדסי “לא שגרתי” (מאז כבר קיבלנו את הרושם שקרדסים סטייל דוקאט הם לא מייצגים טובים של הקרדסים, רק של הכוח הצבאי/פוליטי שמצליח להשתלט עליהם בקלות).קירה בונה על גאמור שיוביל את המהפכה האנטי-דוקאטית, אבל יש לו תוכניות אחרות - למשל, למות. כי מחלה סופנית ונשארו לו ימים ספורים. אז למה הוא בתחנה? שתי סיבות. ראשית, כדי לזמר כמה שיותר מידע על הקרדסים לפדרציה, אבל הרי הוא יכל לכתוב את הכל מראש ופשוט לשלוח להם, אז זה סתם תירוץ. הוא שם בגלל קירה וכי הוא לא רוצה למות לבד.איזה פרק מבאס צפוי לנו.אני מאוד מעריך את הסדרה על הבחירה העלילתית שלה כאן. במקום פרק “בואו נעשה שמות בממשלה הקרדסית החדשה”, הנגיעה הראשונה בקרדסים מאז התעלול של דוקאט היא למטרות אכזבה, התפכחות ואובדן. הבעיה היא שזה יוצר פרק שמרגיש לי קצת מניפולטיבי מדי בכל הנוגע לפריטה שלו על הרגשות. למרות שמנסים לאזן קצת עם הופעת אורח דוקאטית. המניפולציה היא בראש ובראשונה באופן הדי גס שבו עושים לנו פלאשבקים לקירה בימי המחתרת העליזים - ספציפית באותה הפעם שבה אביה נפגעה מהתקפה קרדסית והיא עזבה אותו כדי לצאת לנקום מתוך הנחה שעד שהיא תחזור הוא כבר יתאושש, וכשהיא חזרה הוא כבר מת, ומבהירים לה איך בקשתו האחרונה הייתה שהיא תהיה לצידו, וכו’ וכו’. זה קצת יותר מדי בשבילי. עם זאת, הפרק לא מכה רק בפטיש עלילתי כביר שכזה - יש סצינה מקסימה בהתחלה שבה קירה מטפלת בתינוק של או’ברייאן וקייקו כשהיא מדברת עם גאמור, והפרק לא חש צורך לומר לנו במפורש שהנה, זו המשפחה של קירה - תינוק שהוא לא שלה, ואב שהוא לא שלה. זה היה יפה.אבל כאמור, מכיוון שלראות את קירה יושבת מול מיטה של קרדסי גוסס במשך פרק שלם זה יותר מדי, דואגים לנו להפוגות. ראשית, לביקור של ספינת קרב ג’אמהדרית חדשה ומגניבה ועשויה CGI נוצץ - תנו לי לנחש שזו לא הפעם האחרונה שבה נראה אותה. הפעם היא בסך הכל מביאה ל-DS9 את דוקאט, יחד עם ידיד - וורטה בשם וואיון. רגע, מאיפה הוא נראה לי מוכר? זה לא הפרנגי המנייק הזה, בראנט? לא… אולי זה הקריפ ההוא שרצה לשכב עם קירה ב-Meridian והדחקנו אותו חזק חזק? גם לא… אה, אני יודע! ראינו אותו ב-To The Death! הוא היה הוורטה הזה שהיה ממש מוצלח אבל חיסלו בסוף הפרק! עושה רושם שההפקה של DS9 החליטה שמכל הוורטה עד כה הוא היה בקלות הכי מוצלח וחבל לוותר עליו, אז בואו נמציא כזה קטע שלכל וורטה יש הרבה עותקים משובטים, למה לא. אני זורם.מה דוקאט ושות’ רוצים? להשתיק את גאמור, מן הסתם. רצוי גם שיחזור איתם לקרדסיה. הם לא רוצים לעשות את זה על ידי התקפה ישירה על DS9, למרות שאני בטוח שהתקפה כזו כבר בתכנון - אני מניח שהדומיניון לא מוכנים לפעול על פי הגחמות של דוקאט (שהוא אישית מי שיכול להיפגע הכי קשה מהמידע של גאמור) ולהיכנס לקרב בצורה שלא הכי מתאימה להם. אז גם עם זה שדוקאט פשוט הולך לגאמור ומנסה לשכנע אותו לבוא (כולל קלף ה”אני יודע איפה הבת שלך”) ונכשל קשות אני בסדר.אז דוקאט מנסה עוד דברים. למשל, ללכת לקירה עם לכלוך על גאמור. השילוב של קירה ודוקאט הוא בקלות אחד מהדברים הטובים בסדרה. הוא היה כזה ב-Civil Defense כשהם היו על תקן אויבים, והוא היה כזה ב-Indiscretion וב-Return to Grace כשהם היו על תקן משתפי פעולה זמניים, ועכשיו כשהם חזרו להיות אויבים ויש להם את המטען של הפרקים הללו, הסצינה המשותפת שלהם בכלל נפלאה. דוקאט כמעט חוטף כוס בפרצוף, ואז חוטף מבט חודר של קירה שכנראה הוא היה מעדיף כמה כוסות בפרצוף במקומו, ונמלט. אבל האפקט פועל - קירה קוראת על פשעי מלחמה אלו ואחרים שגאמור היה מעורב בהם בתור חייל פשוט, וזה גורם לה להחרים אותו.דוקאט כמובן מנסה גם להרעיל את גאמור, ונכשל בצורה מביכה כשהבקבוק המורעל פשוט מתגלה, וסיסקו הזועף בא אל דוקאט ואל וואיון שיושבים להם אצל קווארק ודורש מדוקאט לשתות. כמו עם קירה, כך גם לסיסקו יש עבר של להיות אויב ואז בן ברית של דוקאט, ומעניין להשוות את הסצינות של סיסקו ושל קירה איתו. תנחשו מי יותר מוצלחת. מה שכן, וואיון מציל את הסצינה בכך שהוא מתחיל לצחוק על האינטריגות הקטנות והמטופשות של הזוג הזה ואז שותה בעצמו את כל הרעל. כי וורטה חסינים וכאלה. וואיון משעשע. אמנם, משעשע באופן כזה שגורם לנו לרצות להשמיד את כל הוורטה מהגלקסיה כאילו אנחנו קלינגונים והם טריבלים, אבל משעשע.הסיום מתבקש - נדרש שכנוע של אודו ושכנוע של באשיר וזכרון המוות של אבא שלה, אבל קירה חוזרת בה ויושבת לצד גאמור ברגעיו האחרונים. ואז מספרת על הכל לבאשיר, במונולוג שעם שחקנית קצת פחות טובה היה מרגיש לי מניפולטיבי הרבה יותר מדי. אבל כאן זה עובד לא רע. אנחנו מסיימים עם דוקאט שרוצה לפחות לקבל את הגופה, שיהיה מה להציג לחבר’ה בבית, אבל אופס, מאוחר מדי גם בשביל זה - קירה כבר קברה אותו ליד הקבר של אביה.הפרק הזה מאוד הזכיר לי את Nor the Battle to the Strong - גם פה יש לנו תערובת יפה של הצגה מאוד לא הירואית של מוות עם הצלקות שנשארות על לוחמים גם בקרבות שהם עברו ללא פגע. כבר מ-Duet אנחנו מרגישים עד כמה טראגי לשני הצדדים היה כל עניין הקרדסים ובאג’ור, והפרק הזה מזכיר לנו את זה שוב. ומכיוון שלכו תדעו מה הקרדסים מתכננים בעתיד והאם הם הולכים לחזור שוב על אותה טעות, המסר של הפרק הזה אפילו יותר חד. אחלה פרק. לא רוצה לראות אותו שוב אף פעם.",
        "url": "/ds9//S05/E19/Ties_of_Blood_and_Water"
      }
      ,
    
      "s05-e20-ferengi-love-songs": {
        "title": "עונה 5 פרק 20 - Ferengi Love Songs",
        "content": "רק לפני שני פרקים היה לנו פרק “קווארק מפתח מצפון”, והנה עוד פרק פרנגים. הדגש פה הוא על “פרנגים”; קווארק אמנם במרכז הפרק, אבל האקשן קורה מסביבו, ומסתמך על המקבץ הנאה יחסית של פרנגים שכבר פגשנו בסדרה. יש לרום עלילת משנה (לא משהו), אבל הכוכבים האמיתיים של הפרק הם אישקה, זאק ובראנט, שכולם מספקים את הסחורה שאפשר לקוות לה מהם. הבעיה היא שזה לא פרק פרנגים רציני, למרות שאם עוצרים רגע ומסתכלים על מה שקורה בו, קורים בו דברים מאוד רציניים; אבל הפרנגים עדיין מתוארים פה בצורה הומוריסטית מדי. אני עדיין מחכה לפרק פרנגים דרמטי ממש.אבל בינתיים, פרקי הפרנגי הם כיפיים יותר ממה שהיה אפשר לחשוב שיהיו.אנחנו מתחילים עם קווארק ששקוע עמוק בבוץ, שוב. הפעם הפאב סגור בגלל מתקפה של הכמו-טריבלים-אבל-איכסה שפגשנו ב-Playing God והם הדבר היחיד שאנחנו זוכרים מהפרק ההוא, ולקווארק לא נותר אלא לשכב במיטה ולהיות מדוכא על מר גורלו. כזכור, ב-Body Parts בראנט (האבטיפוס של הפרנגי המנוול הקלאסי) ניסה לחסל אותו בשביל הכיף, וכשזה לא הצליח הוא גרם לשלילת רשיון המסחר של קווארק, מה שדה פקטו מהווה נידוי מהחברה הפרנגית ודי מרסק לקווארק את העסקים. אז הוא בדיכאון, וכשרום בא עם ליטה לבשר לו שהם מתחתנים, זה לא ממש עוזר. אז רום מנסה להציל את קווארק על ידי ההצעה שילך לבקר את מי שתמיד תאהב אותו - אמא אישקה!עלילת המשנה של רום בפרק לא כזו מוצלחת, לצערי. היא סובבת סביב סוג של הסכם טרום נישואים פרנגי, שכמובן לוקח מליטה את כל הרכוש שלה, והיא כמובן לא מסכימה לזה, ורום (שפוחד שהוא הופך להיות יותר מדי “לא פרנגי”) רב איתה, ובסוף הם משלימים ורום פשוט מוותר על כל הרכוש שלו בלי שום סיבה הגיונית לכך. קו העלילה רום-ליטה לא עובד טוב ואני מקווה שיהיה בהמשך משהו שיצדיק את כל זה.חזרה אל קווארק. מסיבות לא ברורות, קווארק אכן נוסע אל אישקה. למרות שאסור לו להיות בפרנגינר ושהוא ואישקה ממש לא מסתדרים. זוכרים מה הלך ב-Family Business? אישקה הרוויחה הון תועפות וקווארק גרם לה להחזיר את הכל, כי לנשים אסור להרוויח כלום וגורל המשפחה היה בסכנה. כמובן שאישקה לא באמת החזירה הכל; רק את מה שקווארק הצליח לגלות. הפרק ההוא היה כמעט דרמטי רציני, למעט סצינת “קווארק ורום סוף סוף הולכים מכות”, ובהתחלה נראה שאנחנו בכיוון של דבר כזה, עם עוד שיחת קווארק-אישקה שמבהירה שהוא באמת לא הכי רצוי בעולם שם ויש עדיין משקעים לטפל בהם.ואז קווארק הולך לנוח בחדר הישן שלו ומגלה את הנאגוס זאק + המשרת שלו מתחבאים בתוך הארון שלו.מרגע זה ואילך הפרק הוא פארסה, אבל לא כזו רעה. לקווארק יש שני כובעים בפרקים שלו - אחד הוא של קווארק בעל המצפון המתפתח שראינו ב-Business as Usual אבל גם ב-Profit and Loss למשל; השני הוא קווארק מחוץ למים, שבו קווארק נזרק לסיטואציה חברתית הזויה ואנחנו מקבלים הצצה אל “הפרנגי האמיתי”, זה שלא פועל רק כי החוקים הנוקשים של החברה הפרנגית כופים אותו. זה היה כך ב-The House of Quark, שם קווארק היה צריך לשרוד איכשהו בחברה הקלינגונית; אבל זה היה כך גם ב-Rules of Acuisition, למשל, שבהם קווארק נזרק להתעמת עם אישה פרנגית שמעיזה להעמיד פני גבר ולהצליח בחיים, וזה היה הכי מורגש ב-Prophet Motive שבו קווארק מנסה להתמודד עם זאק הנאגוס שהשתגע והפך להיות אלטרואיסט. הפרקים הללו שמתרחשים אצל הפרנגים לא בהכרח מוציאים את קווארק טוב; הוא נראה כמו מי שמנסה בכוח לשמר את המסורות הפרנגיות גם כשהן מתמוטטות סביבו, פשוט כי הוא שמרן עם חיים דפוקים שמנסה להיאחז בקש כלשהו כדי שהם לא יתמוטטו לגמרי.מעניין לראות עד כמה היחס של שאר הפרנגים למסורת הוא שונה. רום (“אני הולך להתחתן עם באג’ורית!”) ונוג (“אני מצטרף לסטארפליט!”) פשוט מתעלמים ממנה לחלוטין. אישקה (“כסף ובגדים!”) שוברת אותה בלי להסס. ומה עם שני המייצגים לכאורה שלה, זאק ובראנט? ובכן, עושה רושם שזאק משחזר את התפקיד שלו מ-Prophet Motive במובן זה שהוא מציב בפני קווארק אתגר לגבי האופן שבו החברה הפרנגית עובדת. רק שהפעם אי אפשר להאשים חייזרים שגרמו לזאק להשתגע. כאן יש לנו את הנאגוס הגדול, המייצג המוחלט של הפרנגים, משתובב לו עם פרנגית ואפילו כזו שידועה לשמצה בפמיניזם שלה. וקשה לומר שממש אכפת לו. ובהמשך הפרק המצב רק יחמיר.אז אפשר לבצע פה ניתוחים חברתיים מעניינים, אולי; אבל הפרק דוחף אותנו קצת יותר מדי לכיוון ה”איייייכס קווארק רואה את אמא שלו עם מאהב” וה”אייייייכס זקנים מאוהבים”. הייתי מעדיף אם לא היו מדגישים את האספקטים הקומיים הללו, אבל מילא.איך קרה שהנאגוס בכלל מצא את עצמו עם אישקה? הסיפור דווקא מעניין. הנאגוס ואישקה השתתפו בתחרות טונגו בינלאומית או משהו, רק שאישקה הוגלתה למרתף הנשים. וזאק התחיל להסתבך ולהפסיד, ואז אישקה שמעה על זה ושלחה לו מכתב עם עצות למשחק, והוא ניצח חיש קל והתלהב ואפילו שלח פתק “תודה” והשניים התחילו להתכתב, בלי שזאק יבין שמדובר על אישה, עד שהם נפגשו. לי זה מזכיר סיפור מפורסם מתולדות המתמטיקה - את סופי ז’רמן, שהתכתבה עם גאוס (גדול המתמטיקאים של התקופה ואולי בכלל) תחת מסווה של שם גברי (וכשגאוס גילה את האמת הוא הכה על חטא הדעות הקדומות שהיו לו כלפי נשים שעוסקות במתמטיקה).כל העסק הזה לא ממש עוזר לקווארק. הוא מנסה להשתמש בסוג החדש הזה של קרבה לנאגוס כדי לשכנע אותו להחזיר לקווארק את רשיון הסחר שלו, אבל זאק מעיף אותו מכל המדרגות בטענה שקווארק הפר חוזה וזה היסוד של התרבות הפרנגית. ואישקה מסכימה איתו. שימו לב להפרדה שהפרק מבצע בין השוביניזם הפרנגי הקיצוני ובין היסוד של תרבות החוזים של החברה הפרנגית - לזאק ואישקה אין בעיה גדולה עם שבירת הראשון, אבל השני זה קדוש. בקיצור, קווארק יצטרך לחפש עזרה במקום אחר, אצל ארגון ה-FCA (שהוא סוג של המשטרה הפרנגית או משהו). למזלו, בדיוק מתחבא אצלו בארון הנציג בסדרה של ה-FCA - בראנט. הארון של קווארק עסוק הפרק.מה בראנט עושה? ובכן, מן הסתם גם הוא שמע כבר על ההרפתקאות של זאק, אבל הוא מנסה לגייס את קווארק לעזור לו לסיים את העניין הזה בשקט. ולמה שקווארק יעזור לו להרעיל את יחסי אישקה-נאגוס? בראנט כמובן מציע לו רשיון עסקי חדש - כרטיס כניסה מחודש לחברה הפרנגית. אז השאלה היא - האם קווארק מוכן למכור את אמא שלו בשביל כניסה מחודשת לחברה הפרנגית? איזו שאלה בכלל.העונה הקודמת הסתיימה כששלוש דמויות מרכזיות בה הן מוקצות מהגזע שלהן - וורף, אודו וקווארק. באופן מעניין למדי, כל השלוש מקבלות סוג של כרטיס כניסה מחודש זהיר לחברה בעונה הזו. אודו מקבל אותו ב-The Begotten כתוצאה מטיפול מתחשב במשנה צורה תינוק שמציל אותו באופן חלקי ממוות; וורף מקבל אותו ב-By Inferno’s Light אחרי שהוא מציל את גנרל מרטוק ממוות בכך שהוא הולך מכות עם הרבה ג’אמהדר; ועכשיו קווארק הולך לקבל את כרטיס הכניסה שלו בכך שהוא… אה… יציל את בראנט? (ואף מילה על גארק המסכן שבעונה הזו רק נדחק עוד יותר החוצה מהחברה שלו).לקווארק אין בעיה גדולה לסכסך את זאק עם אישקה, כי הוא יודע על מה צריך לשחק. זאק מוכן לסבול את זה שאישקה היא פמיניסטית, אבל כשקווארק זורק רמזים לכך שמערכת היחסים שלהם היא למטרות מניפולציה של זאק לטובת קידום אג’נדה פמיניסטית בחברה הפרנגית, זה כבר יותר מדי הג’יהאד הפמיניסטי ממה שזאק מוכן לסבול (וכמובן, עלבון אישי על כך שמנצלים אותו). הופס, מערכת היחסים חוסלה בצ’יק. ראיתם מה זה? אחד מרגעי “קווארק יודע מה הוא עושה” היחידים בסדרה, ובאופן די מצער הוא שייך להתנהגות ממש מרושעת של קווארק.וכעת, להשלכות.קווארק מקבל בחזרה את רשיון הסחר שלו, אבל המצפון שלו אוכל אותו… לא, לא, לא. זה ממש לא קשור למצפון. מה שקורה הוא שהנאגוס מזמן את קווארק כדי שיהפוך ליד ימינו - משהו הזוי בעליל, איפה יד ימינו הקודם? אה, כן. אתם מבינים, יד ימינו הקודמת הייתה אישקה. מתברר שלסייע לזאק בטונגו הייתה רק נקודת הפתיחה, וזאק צריך סיוע באופן כללי. זה לא שהוא נאגוס גרוע במיוחד באופן עקרוני, אבל הוא מזדקן, ושוכח דברים, ומתבלבל, ומאבד סבלנות; הבנתם את הקטע. בלי אישקה שתייעץ לו, החברה הפרנגית כולה הולכת להתמוטט, אלא אם מישהו ידיח את הנאגוס בעקבות מפגני חוסר היכולת שלו. ומי זה שהולך להדיח אותו ולהשתלט על התפקיד? אה, כמובן, בראנט. הכל היה מזימה שלו וקווארק היה כלי משחק למופת. שוב בראנט מוכיח שהוא הפרנגי הכי פרנגי בסדרה.בשלב הזה תהיתי למה בראנט הסתבך כל כך הרבה במקום סתם לחשוף את היחסים של זאק ואישקה, אבל יש שתי נקודות שהופכות את זה להגיוני. ראשית, כל עוד אישקה מייעצת לזאק בהחלט ייתכן ששניהם יחד יצליחו להתגבר על כל מכשול שבראנט ינסה להערים עליהם - נראה שבראנט מבין שאישקה חכמה יותר ממנו ואם רוצים להפיל את זאק, קריטי לעשות הפרד ומשול קודם. וחוץ מזה, כבר הסכמנו שענייני השוביניזם פחות קריטיים לחברה הפרנגית מאשר, נאמר, איש עסקים כושל בראש שלה. אם בראנט ינסה ללכת על הקלף השוביניסטי הוא עלול לגרום בטעות ללגיטימציה של נשים בפרנגינר; ההדחה של זאק על בסיס חוסר היכולת שלו היא נתיב בטוח בהרבה. בקיצור, אני לא מצליח למצוא חורים בתסריט של הפרק הזה.בשלב הזה הפרק מספק לנו דיאלוג מבריק בין קווארק לאישקה:ISHKA: So how come you’re still here, Quark? After all, Brunt is right. You should be back on Deep Space Nine, celebrating your victory. You’ve proven yourself a true Ferengi. You’ve betrayed friends and family for personal gain.QUARK: It sounds so good when you say it.ISHKA: But?QUARK: I think I’ve been hanging around humans too long. I think I’m developing a…ISHKA: Conscience?QUARK: It’s been coming for a long time. I’ve fought against it, I really have. But living with those people day in and day out, being exposed to their ethics, their morality. It’s like I’ve been brainwashed.ISHKA: You poor boy.QUARK: Moogie, I’m serious!ISHKA: Oh, I know you are. And I know how important your problems are to you. But frankly, Quark, right now I don’t give a damn about them!מה שאני אוהב בדיאלוג הזה הוא שאנחנו מתחילים עם קווארק שמספר באופן מפורש מדי על התהליך שהוא עובר בסדרה, וזה מרגיש כמו יד תסריטאית גסה מדי, אבל אז מגיעה השורה התחתונה של אישקה ומזכירה לנו ולקווארק מה המקום הנכון של התהליך הזה. פרט לכך, יש לנו כאן סיטואציה שוביניסטית נפוצה - החיים של אישקה זה עתה נהרסו לגמרי (על ידי קווארק, לא פחות) אבל כל מה שקווארק מסוגל לדבר עליו זה הוא עצמו והצרות שלו, ומאישקה מצופה להיות אמא טובה וקשובה ולזרוק הכל ולסייע לו והיא לא מוכנה לשתף פעולה עם החרא הזה. ככה עושים את זה!ואיך התסבוכת נפתרת? יותר מדי בקלות, אבל אפשר לסלוח לזה. קווארק עדיין משמש בתור העוזר של זאק; כשהוא הופך לצינור שמעביר עצות מאישקה, זאק מצליח להתגבר בלי קושי על נסיונות ההדחה של בראנט ולהישאר בשלטון, ואחר כך קווארק מפייס בינו ובין אישקה. זה פתרון פשוט כמו זה של Business as Usual, אם כי קצת פחות בלתי סביר - קווארק הרס עם הפצתה שמועות; אם הוא מודה בפני זאק שאלו שקרים, למה שזה לא יתקן. רק מה, בניגוד ל-Business as Usual שבו האויבים של קווארק נמלטו כדי לא להיראות שוב בסדרה, כאן בראנט טורח לתת עוד ביקור בארון של קווארק רק כדי להבהיר לו שאכן, הוא לא הולך לנסות להפיל את זאק כי הוא לא יצליח להתמודד עם הצוות אישקה-זאק; אבל עכשיו יש לו משהו אישי נגד קווארק, והוא הולך לחפש אותו, והוא אפילו רוצה שקווארק ישמור את הרשיון העסקי שלו כי בסוף זה יתן לו הזדמנות בסגנון זו של Body Parts להפיל אותו לגמרי. אז מה, עוד פרקי בראנט-נגד-קווארק? אני לגמרי בעד.",
        "url": "/ds9//S05/E20/Ferengi_Love_Songs"
      }
      ,
    
      "s05-e21-soldiers-of-the-empire": {
        "title": "עונה 5 פרק 21 - Soldiers of the Empire",
        "content": "נראה לי שבשלב הזה כולנו מסכימים שאחת מנקודות החוזק (המפתיעות, עבורי) של DS9 היא היחס שלה לחייזרים. יש מעט מאוד חייזרים “חד פעמיים” בסדרה, מה שמשאיר אותנו עם כמה גזעים מרכזיים - באג’ורים, קרדסים, פרנגים, משני צורה, וורטה, ג’אמהדר - וכל אחד מהגזעים הללו מקבל ייצוג מגוון מאוד, עם דמויות רבות ושונות שמפגינות אופי ואידאולוגיות מגוונות. אבל מה עם הקלינגונים?הקלינגונים קצת נשארו מאחור מהבחינה הזו עד עתה, לא מעט בגלל הפיכתם לאויבים של הפדרציה למשך עונה 4, ולפני כן גם כן הייתה להם נוכחות מצומצמת יחסית. נראה שהפרק הזה נזכר בקלינגונים סוף סוף והחליט לתקן. והוא בהחלט מתקן; זה אחד מפרקי הקלינגונים הטובים ביותר שראיתי. מאז שהתחלתי לראות את DS9 שודרה העונה הראשונה של דיסקברי, והניגוד בין שתי הסדרות לא יכול להיות יותר מובהק מאשר בנקודה הזו - הקלינגונים האיומים של דיסקברי אל מול הקלינגונים המצויינים שאנחנו מקבלים כאן. חמש דקות של הקלינגונים של DS9 יותר מגוונת ומעניינות מאשר עונה שלמה של הקלינגונים של דיסקברי.כמו כן וורף ודקס - שלאחרונה נצפו שלא בסביבה הטבעית שלהם על איזה כוכב נופש בפרק מחריד במיוחד - נמצאים פה בסביבה הטבעית שלהם - קלינגונים, וזה מוציא משניהם את המיטב.אנחנו מתחילים עם גנרל מרטוק, שמטופל אצל באשיר אחרי תאונת סימולטור-קרב-הולוגרמה פחחחח ברור לנו שמרטוק נפצע בקרב אימונים “אמיתי” אבל באשיר זורם עם זה. כזכור, גנרל מרטוק הוא דמות קצת אניגמטית עבורנו כרגע - פגשנו אותו מתחילת עונה 4, אבל במשך כל העונה הזו הוא היה משנה צורה כך שזה לא באמת היה הוא; במרטוק האמיתי נתקלנו רק ב-In Purgatory’s Shadow, ובינתיים הוא נראה סביר למדי, עד כמה שיכול להיות מישהו שהיה בכלא ג’אמהדרי שנתיים וחטף מהם מכות על בסיס יומיומי ואיבד עין ועכשיו הוא מתעקש לא לקבל אחת מלאכותית. בתחנה הוא נמצא בתור סוג של איש קשר בין הפדרציה לקלינגונים, עכשיו שכולם שוב BFF-ים.כנראה שגם הקלינגונים חושבים שהוא התאושש מספיק, כי הם נותנים לו משימה. מאז שהדומיניון בעט את הקלינגונים לכל הרוחות מחוץ לשטח הקרדסי, העימותים ליד הגבול נמשכו, ועכשיו ספינת קרב קלינגונית הלכה לאיבוד והם רוצים לשלוח ספינה אחרת שתחקור מה בדיוק קרה. תחת פיקודו של מרטוק, ששמח לחזור לאקשן - ומציע לוורף להצטרף אליו בתור הקצין הראשון. וורף בעניין. נוג שנקלע למקום בטעות קצת פחות.סיסקו תוהה למה וורף רוצה להצטרף, אז וורף מספר סיפור שכולו האקדח שמופיע במערכה הראשונה, על איך בזמן השהות שלהם בכלא מתישהו וורף החליט להפסיק עם הקרבות ולתת להם להרוג אותו, ואז בינו לבין מרטוק התרחש משהו שהוא מכנה טוב’דוק - רגע של “בהירות” שבו שני הצדדים מבינים זה את זה מבלי לדבר; ואיכשהו ברגע הזה מרטוק החזיר לוורף את לב הלוחם שלו ושכנע אותו לא לוותר (לא, לא היה דבר כזה ב-By Inferno’s Light, שבו מרטוק בעיקר מייעץ לוורף להיכנע). כבר בשלב הזה די ברור שזו הטובה שוורף יצטרך להחזיר למרטוק במהלך הפרק, והקטע של “לא צריך מילים” קצת יעזור לתסריטאים לא לצעוק את זה במפורש.אנחנו מקבלים סצינה אחת של קירה, דקס, באשיר ואו’ברייאן מדברים על העריקה הפתאומית של וורף, שעכשיו כולם יצטרכו למלא את התפקידים הרבים והשונים שלו (והם מפרטים! כדי שנשתכנע שוורף הוא לא דמות שסתם דחפו לסדרה! יש לו תפקידים! קריטיים! שאיכשהו הסתדרנו בלי קצין שממלא אותם במשך שלוש עונות!) ועל הכאוס של ספינה קלינגונית, שעל פי או’ברייאן (תמיד במשבצת הגזען) היא כמו ספינת פיראטים שבה מתקדמים על ידי חיסול הקצינים הבכירים ממך (יודעים את מה זה מזכיר? בדיוק - את ספינות האימפריה הטראנית בעולם המראה של TOS). דקס מסבירה שזה בעצם הרבה יותר מאורגן, וזה לא סתם חיסול אלא קריאת תיגר על הקצין הממונה עלייך בעוון פחדנות. תראו, הנה עוד אקדח של המערכה הראשונה.ואז נכנסים לפאב שני קלינגונים מהצוות הקבוע של הספינה של וורף ומרטוק, וכבר אפשר להרגיש שמשהו טיפה השתנה בפרק הזה מבחינת ייצוג הקלינגונים. קשה לי להסביר, אבל הם לא בדיוק נראים… גנריים. כאילו ישבו והתאמצו לגרום להם להיראות שונים זה מזה ועם אופי אינדיבידואלי. זה הולך להימשך כל הפרק ככה - אנחנו על ספינה מלאה קלינגונים, ולמרות שכולם כאן להופעת אורח של פרק אחד, הם מרגישים מושקעים יחסית, כל אחד עם אופי קצת שונה, מראה שונה ומערכת אמונות ומניעים שונה. במילים אחרות, נסיונות הגיוון של DS9 הגיעו סוף סוף גם לקלינגונים, ואפילו בהשקעה יפה; ב-Return To Grace, שהתרחש על ספינה קרדסית, אני לא זוכר שהייתה התעמקות כזו בצוות.וורף יוצא למשימה בלי המה שזה לא יהיה שמסמל את הבית שלו, שכבר לא באמת קיים. דקס תוהה איך הקלינגונים ירגישו ביחס לשירות תחת קלינגון נטול בית, ולכך וורף עונה שלא אכפת לו מה הם מרגישים, הוא דורש מהם רק צייתנות. כן וורף! תראה לקלינגונים מה זה! אל תפגין רגשות! תיפרד מדקס בצ’יק צ’ק! רגע, למה דקס עולה לספינה? אופס, מתברר שדקס החליטה להצטרף למסע בתור קצינת המדע, באישור סיסקו ומרטוק. זו לא הפעם הראשונה שבה אנחנו רואים כמה קל ל-DS9 להיפרד לשלום מקצינים בכירים צ’יק צ’ק. ולמה דקס מצטרפת בכלל לדבר כזה? ובכן, היא לא אומרת את זה במפורש אבל ברור שכדי לשמור על התחת של וורף. כמו ב-The Sword of Kahless כך גם בפרק הזה אנחנו מקבלים את דקס על תקן “קלינגון שפוי”, ובזה היא ממש מוצלחת. למשל: היא בקושי מתחילה לעבוד וכבר היא רואה את שני הקלינגונים הקשוחים מהפאב בוהים בה, מסתובבת אליהם ועושה “בו!” והם קופצים, קצינת ההנדסה הקלינגונית צוחקת והופס, יש לדקס בת ברית חדשה. גם השם “דקס” שמזכיר לקלינגונים את קורזון די עוזר.בכלל, מעניין לראות איך מתנהלת ספינה קלינגונית, והטקסים שלהם, והשירים שלהם, והדיכאון המזעזע שבו הצוות כולו שרוי. רגע, מה? מתברר שלהילחם עם הג’אמהדר, שזה מה שהקלינגונים עשו מאז By Inferno’s Light, זה עסק די מייאש, והמוראל של הצוות בקרשים. העובדה שהם פה לא כדי לכסח ג’אמהדר אלא במשימה חשאית להציל ספינה שנעלמה לא משפרת את המוראל במיוחד. בקיצור, וורף, דקס ומרטוק נכנסו לתוך חבית חומר נפץ, וזה מעניין לראות איך הם יתמודדו עם זה.נתחיל עם דקס. יש לנו סצינת “דקס יושבת לאכול עם הקלינגונים” מופתית. קודם כל היא באה לכיסא שלה, זורקת לרצפה את הקלינגון שיושב שם, נותנת לו נאום ארוך על מי ומה היא תוך כדי שהיא חונקת אותו, יושבת לאכול, לא מתלהבת מהאיכות של המזון הקלינגוני ודורשת יין ואז מגלה לצוות שהיא העלתה שלוש חביות בעצמה בתחילת המסע. הופס, נראה לי שדקס הפכה להיות חלק אינטגרלי מהצוות. אמרתי כבר שדקס בתור קלינגון זה הדבר הכי טוב שעשו עם דקס?וורף ומרטוק, לעומת זאת, עסוקים בלקרוא את הפרופילים של הצוות ולהתייאש מכמה שהם ממורמרים. הם מסכימים שצריך איזה קרב הגון כדי לנער אותם, אבל מרטוק זהיר ומעדיף להימנע מקרבות מיותרים. נשמע הגיוני - סוף סוף מפקד קלינגוני ראוי לשמו וחכם, שלא סתם רץ כמו אידיוט לקרבות מיותרים. אלא שאז אנחנו קופצים שוב ל”דקס אוכלת עם קלינגונים” ומקבלים שיחה ארוכה שממחישה יפה כמה המוראל של הצוות ירוד מכמה כיוונים שונים, כולל קלינגון מורבידי ומיואש במיוחד שכמוהו לא זכור לי באף סדרת מסע בין כוכבים עד כה. זה יוצא מאוד מוצלח, ואז מגיעה אזעקת אמת, והקלינגון המיואש רק אומר לדקס שכעת יזכו או במוות או באובדן כבוד. והיי, תנחשו מה, הוא אפילו צודק. כי מה קורה? יש להם ספינת ג’אמהדר שהם יכולים לתקוף בהפתעה ולהשמיד, אבל מרטוק מעדיף להישאר בהסוואה ולחכות בשקט עד שתלך. אפילו וורף מנסה להתנגד, אבל מרטוק משתיק אותו.אחר כך, וורף מדבר עם דקס ומנסה להגן על מרטוק, אבל דווקא דקס היא המיליטנטית פה. היא ממש זועמת על כך שהם לא תקפו, מזכירה לוורף שכאן זו לא ספינת פדרציה, ושהצוות חייב ניצחון, ושאוטוטו יהיו להם צרות גדולות. בשלב כלשהו וורף מנסה להשתיק אותה ב”את אמנם ה-Parmach’kai שלי, אבל זה לא נותן לך זכות ל…” ודקס משתיקה אותו עם מבט מצמית ותזכורת שהיא קצינה ומבינה את הסיטואציה יותר טוב ממנו. ככה צריך!אז אנחנו מקבלים עוד סשן של קלינגונים ממורמרים מדברים. קודם כל את וורף ומרטוק, כשמרטוק מסביר לוורף בהגיון את כל הסכנות שבהתקפה על הספינה הפגיעה לכאורה של הג’אמהדר, והכל נשמע סביר לגמרי. ואז את דקס עם קלינגונים זועמים ומיואשים שבסוף גם הולכים מכות והיא צריכה לנטרל עם פייזר (שוב פעם המבוגרת האחראית מ-The Sword of Kahless!). ועוד נזיפה של דקס בוורף שיעשה כבר את תפקידו ויוציא את מרטוק מהמה שזה לא יהיה שהוא תקוע בו.אז מה יש לנו? דקס היא סופר-קלינגונית; וורף לא לגמרי מבין או שולט בתפקיד שלו, אבל הוא משתדל; ומרטוק הפך להיות קצין פדרציה זהיר ושקול. ובשלב הזה של הפרק אנחנו מבינים כבר שזה לא דבר טוב, ושזה לא מגיע ממקום טוב. כשהם מגיעים סוף סוף אל הספינה שהם חיפשו, הם מגלים שיש עליה ניצולים, אבל היא מנוטרלת וכבר גלשה לתוך השטח הקרדסי, מה שגורם לכל העסק להיראות כמו מלכודת. ומרטוק רוצה להימנע מהמלכודת ולכן רוצה לעצור את כל המשימה. וכשוורף נכנס איתו לויכוח ומרטוק עונה לו כבר ברור לגמרי שמרטוק פגוע הלם קרב ופוחד פחד מוות מהג’אמהדר, מה שלא מפתיע בהתחשב באופן שבו הוא זה עתה בילה שנתיים. הבעיה היא שלא ברור איך להוציא אותו מזה, ולוורף אין שליטה עליו. הצוות על סף פיצוץ, ובסופו של דבר אין לוורף ברירה - הוא מבין שהוא יהיה חייב להשתמש בקריאת התיגר מתחילת הפרק ולהילחם במרטוק למוות כדי להשתלט על הספינה.והוא עושה את זה, והם הולכים מכות, ואני עוצר ומנסה לחפש את הרגע המדויק שבו יש את ה”טוב’דוק” שבו שני הצדדים מבינים זה את זה מבלי לדבר; אני מהמר על הקטע הזה שבו וורף מנסה לתקוע למרטוק סכין בפרצוף ושניהם חושפים שיניים. איך שזה לא יהיה, רגע אחר כך וורף זורק את מרטוק אחורה, הם מתחילים להילחם מחדש, ופתאום מרטוק מצליח לדקור את וורף בצד.אני לא מחשיב את זה כמענה לגיטימי לשאלת “האם יש מישהו שוורף לא יכול לנצח במכות” - ברור שהוא נתן למרטוק לנצח. ואם זה לא ברור, דקס די אומרת את זה כשהיא גוררת את וורף לטיפול רפואי, בנוסף ל”לפעמים אני חושבת שאני יודעת למה אני אוהבת אותך”. איזה חמודים. בינתיים מרטוק כבר חזר לעצמו ומארגן איזו מתקפה על כל הצי של הדומיניון או משהו. בסופו של דבר הספינה חוזרת אחרי ניצחון בקרב על הג’אמהדר וחילוץ הניצולים מהספינה שהם חיפשו. וורף מתאושש חיש קל מהפציעה, ומרטוק, במקום להרוג אותו על זה שוורף קרא תיגר על סמכותו, מזמין אותו להפוך לחלק מהבית שלו. וורף מקבל. אוהו, התקדמנו.אין משהו בפרק הזה שהוא לא טוב. העלילה טובה. המשולש דקס-וורף-מרטוק מצויין. הצוות המגוון של הקלינגונים מצויין. יש אפילו מתח ולא לגמרי ברור לאן הסיפור הולך ואיך הוא ייפתר, והוא נפתר באופן סביר בהחלט. אני מתפתה לומר שזה הפרק הטוב ביותר שעוסק בקלינגונים שראיתי עד כה במסע בין כוכבים. עונה 5 מכה שוב.",
        "url": "/ds9//S05/E21/Soldiers_of_the_Empire"
      }
      ,
    
      "s05-e22-children-of-time": {
        "title": "עונה 5 פרק 22 - Children of Time",
        "content": "אוקיי, לכזה אגרוף בבטן לא ציפיתי.זה פרק שמתחיל מטופש. מטופש בסגנון של הפרקים האוויליים מעונה 2 כמו Shadowplay, עם הצוות שנתקע על איזה כוכב מוזר עם תרבות מונפצת ומלאכותית. למעשה, הוא אפילו מאוד מזכיר לי את Meridian (לא בחלק הקריפי של קווארק, בחלק של דקס עם הכוכב המזפזפ). זה לא היה אמור להיות מוצלח. לא רק שזה היה מוצלח, זה גם היה קורע לב, וזה היה גם אפל הרבה יותר משחשבתי, תוך שימוש מאוד נכון בהתפתחויות של הדמויות עד כה. הפרק הזה הוא אולי הדוגמא הכי טובה עד כה בעונה לאופן שבו הסדרה חזקה כעת לא רק בקווי העלילה המרכזיים שלה, אלא גם בפרקים הצדדיים.אז איך זה מתחיל? קודם כל, באודו המסכן שיושב ושומע את קירה ודקס מרכלות על איך שקירה נפרדה משאקר כי זו דמות משעממת ולמפיקים אין כוח לשמור אותה בסדרה רגע מה אמרתי כרגע זה בגלל שהם הלכו למקדש שקרכלשהו ושם אמרו להם שהם לא נועדו להיות יחד ובאג’ורים הם דתיים פסיכיים. בכל מקרה, אודו עושה מה שכל טינאייג’ר עם קראש היה עושה בשלב הזה - בורח משם והולך לחדר שלו לחשוב קצת עם הבעת הלם. וזה כל מה שנראה מאודו הזה עד סוף הפרק.רגע, רגע, איפה כולם בכלל? ובכן, כולם כולל כולם (חוץ מקווארק וג’ייק) על הדיפיינט, וחוזרים ממשימת ריגול בת שבוע ברביע גמא או משהו. זה מטומטם. זה נטול כל הגיון. איך זה ייתכן בכלל שכל הקצונה יצאה למשימה שוטפת של שבוע? איך זה ייתכן שגם סיסקו וגם קירה ביחד במשימה הזו? איך ואיך ואיך. אנחנו יודעים את התשובה - זה אכן נטול הגיון, אבל רצו לעשות “פרק ספינת חלל” (ואכן, DS9 בכלל לא מופיעה בפרק), ורצו את כל השחקנים בשבילו, אז ככה זה יהיה. אין מנוס מלקבל את זה אחרת לא יהיה פרק. אז אני זורם, כרגיל.אבל כדי למתוח את הסבלנות שלי, הדבר הבא שקורה הוא שדקס מגלה איזה כוכב שקרכלשהו עם מעטה שקרכלשהו וזה מעניין אותה ומשום מה למרות שכל הצוות רוצה לחזור הביתה כבר, סיסקו מסכים להיכנס פנימה. ומה קורה כשהדיפיינט מנסה לעבור דרך מעטפת אנרגטית לא ברורה? קחו ניחוש אחד: בום! שקרכלשהו מתפוצץ, קירה חוטפת איזה זאפ חשמלי שנראה שמפצל אותה קוונטית לשתי קירות לאיזה רגע, ואו’ברייאן מדווח שהספינה תקועה בכוכב למשך היומיים הקרובים עד שיסיימו את התיקונים. ובינתיים המעטה של הכוכב רק הולך ומתחזק.אבל לא הכל אבוד! התושבים של הכוכב (כן! הוא מיושב למרות המעטה הקוונטי שקר כלשהו!) דווקא נראים חביבים ומסבירי פנים! הם קוראים לסיסקו בנג’מין ומזמינים אותו לכוסית רקטג’ינו, אבל בעצם נזכרים שהוא מנסה להפחית כמויות בזמן האחרון… רגע אחד, מה הולך פה?הצוות משתגר לכוכב שנראה די סבבה סך הכל ועם מושבה נחמדה - שחזור של Paradise? אבל לא, הסיטואציה קצת יותר מסובכת הפעם. אתם מבינים, לנציגה האחת של הכפר שמדברת עם סיסקו ושות’ קוראים מירנדה או’ברייאן והנציג השני הוא טריל בשם ידרין דקס. סיסקו ושות’ בהלם, אבל מירנדה לא מסתירה מהם סודות: עוד יומיים הדיפיינט תנסה לעזוב את הכוכב, תיתקע שוב במעטה האנרגטי, תעוף איכשהו 200 שנים אחורה בזמן, תתרסק ותיתקע על הכוכב, והצוות יקים את המושבה שהם מבקרים בה עכשיו.זה רעיון מד”בי יפה, אבל כדי להבין את מלוא המשמעות שלו צריך להבין איזו גישה ביחס למסע בזמן הפרק בוחר לאמץ לעצמו הפעם, והוא בוחר את הגישה חסרת הרחמים: אם הדיפיינט לא תתרסק כפי שהיא אמורה, כי הצוות שמע מה עלול לקרות ויתחמק מההתרסקות הזו בפעם הבאה, אז המושבה וכל היושבים בה יימחקו בן רגע מהיקום. זה לא סתם שיווצר קו זמן אחר; הם פשוט יפסיקו להתקיים. בכלל. אבסולוטית. תחשבו על מרטי מקפליי שבוהה ביד שלו. האם זה הגיוני? לא ממש. האם זה נדרש כדי שהפרק יהיה אפקטיבי? כן. האם זה מצליח? כן. האם אני זורם? כן.אז הפרק מציג את הדילמה הזו כבר מהרגע הראשון באופן כמעט בלתי נמנע - או שהצוות יקבל את הגורל שלו ויישאר תקוע בכוכב, או שהמושבה תיכחד על יושביה, ויש 8,000 מהם. אבל כדי לסובב באמת את הסכין, בהתחלה נראה שיש לידרין דקס פתרון מדעי מגניב של שקר קוונטי כלשהו שיפצל את הדיפיינט ויושביה לשניים, כשעותק אחד עף לו 200 שנים אחורה בזמן והעותק השני יוצא כרגיל. מין תומאס רייקר מהגיהנום שכזה. זה נראה כמו פתרון סביר עד שבהמשך הפרק מתברר שהוא פשוט שיקר; אין שום דרך לעשות משהו כזה, המידע ההיסטורי על ההתרסקות שהוא נתן לדקס כדי לשכנע אותה שאפשר לעשות את זה היה מזוייף, ובעצם הוא אפילו לא תכנן לתת להם לבחור. זו עוד הצצה לכמה הסימביונט של דקס יכול להיות אפל, בדומה למה שראינו ב-Invasive Procedures או ב-Facets; שוב אנחנו זוכרים שבעצם זו ג’דזיה שבזכותה הוא לא פסיכי לגמרי.אבל הרמאות הזו מתגלה רק באמצע הפרק בערך, ועד אז הפרק נותן לנו ולצוות הזדמנות להתוודע לכוכב ולצאצאים שלהם והחיים שלהם כדי שאשכרה יהיה אכפת לנו כשכולם יימחו מעל פני האדמה. הכי חמודים ממשיכי דרכו של וורף -קלינגונים וקלינגונים וואנבי כאחד. וכמובן, ילדים. המון המון ילדים. ילדים של וורף ואו’ברייאן ובאשיר וסיסקו ודקס ורגע אחד, איפה קירה? ובכן, קירה מתה כמה שבועות אחרי הנחיתה על הכוכב - השקרכלשהו קוונטי שפגע בה בתחילת הפרק הוא קטלני אם לא יטופל בעזרת מכשור שיש לבאשיר רק ב-DS9. הנה הוספנו סיבוך לדילמה הבסיסית - אם כולם חוזרים אחורה בזמן, זה לא רק תוקע אותם לחיות בכוכב מנותק מרביע אלפא בלי שום תקווה לחזור הביתה; זה גם הורג את קירה.אוקיי, ואיפה אודו בתוך כל הסיפור הזה? ובכן, במיכל שלו, נוזלי למדי. בגלל השפעות השקרכלשהו של הכוכב הוא לא מסוגל לשנות צורה חזרה. נו טוב, עוד פרק נטול אודו, כבר התרגלנו… רגע אחד! בזמן שקירה עדיין מנסה להבין את הקטע הזה של “מה אתם אומרים שאני גוססת, אני מרגישה מצוין” פתאום נפתחת הדלת ונכנס… משהו דמוי אודו. אבל כזה שנראה קצת יותר מבוגר, וקצת יותר בוגר, וקצת יותר אנושי, ומתנהג די… שונה. מה ש-200 שנים עם בני אדם עושים למשנה צורה. קצת יותר מאשר רק ללמוד איך לא לתת לשקרכלשהו של הכוכב להשאיר אותו ברמת הג’לי.והוא חיכה 200 שנים כדי לפגוש את קירה שוב ולומר לה שהוא אוהב אותה. אודו המקורי המסכן - בזמן שהוא ג’לי שלא מבין מה קורה איתו, מגיע האח הגדול שלו וחוטף ממנו את הרגע הגדול שלו. ואין לדעת כמה מוזרה-עד-מביכה תהיה מערכת היחסים של קירה ואודו עכשיו. התעלול המד”בי הנוסף הזה - של הגרסה הבוגרת יותר של המאוהב הצעיר והשוטה שמגיעה לגנוב לו את התהילה - מתקבל מאוד בברכה פה. אני מאוד מרוצה מהאופן שבו הפרק משלב את הדמויות המבוססות של הסדרה יחד עם רעיונות מד”ביים נחמדים.מה שבאמת מרתק באודו הבוגר הוא כמה אנושי הרבה יותר הוא נראה ומרגיש - זה נותן פתח לתקווה שמשני הצורה, באופן כללי, יוכלו לחיות בשלום עם הפדרציה. שההבדלים באמת לא עד כדי כך גדולים. הפרק סופר-אופטימי בשלב הזה. ואז מגיע הגילוי שהם לא באמת יכולים לחזור הביתה וגם להציל את המושבה והבעסה מתחילה.רוב המשך הפרק עוסק בהכנות של המושבה למה שזה לא יהיה שהולך לקרות - הם בעיקר מסתירים מהילדים מה קורה ומנסים להעמיד פנים שעסקים כרגיל, ורק הקלינגונים של וורף דורשים ממנו לעזור להם להתאבד בכבוד, בדיוק כמו ב-Sons of Mogh, ובדיוק כמו שם הוא מסכים - רגע, בעצם לא, הוא מנסה לדחות את זה לרגע האחרון. ובינתיים, הצוות מתחיל אט אט להרהר ברצינות ברעיון של הישארות. קירה היא הראשונה שתומכת בזה, למרות שזה יחסל אותה - האמונה הדתית שלה בכך שזה הייעוד שלה היא גורם משפיע, כמובן. או’ברייאן הוא הכי עקשן (ומן הסתם, גם זה שישלם את המחיר האישי היקר ביותר, כי המשפחה שלו תאבד) אבל בסוף גם הוא נשבר כשהוא משתתף בטקס השתילה המסורתי של הכפר.יש לכאורה 49 אנשים על הספינה אבל מן הסתם אנחנו רואים רק את החיבוטים של הדמויות הראשיות; בואו נסספנד ונאמין שכולם כולל כולם הסכימו להישאר ולא היו עם זה מהומות. מן הסתם המושבה מתמוגגת, והיחיד שנראה לא מרוצה במיוחד הוא אודו-בוגר שדואג לקירה ושואל אותה מה עם כל האנשים שלא יוולדו כי הדיפיינט לא תחזור לדס9 (והיא אומרת שהם לא קיימים אבל האנשים על הכוכב הזה כן). אבל הפור נפל - הדיפיינט שולחת הודעות חזרה הביתה, ושמה את עצמה על טייס אוטומטי שישחזר במדויק את הטיסה הגורלית ההיא שמחזירה אותם אחורה בזמן. ואז… ואז הטייס האוטומטי עושה משהו לא נכון והדיפיינט פשוט עוזבת את הכוכב. בלי לחזור אחורה בזמן, ובלי שהצוות יוכל לעשות משהו בנוגע לכך.קיוויתם שאולי איזה נס יקרה ויציל את המושבה בכל זאת? ובכן, לא. היא נמחקת מהקיום על כל יושביה. זה המוות ההמוני הגדול והמזעזע ביותר שנחשפנו אליו עד כה בסדרה, וזה אחרי פרק שלם שבו התאמצו לגרום לנו לחבב את האנשים הללו. האמת היא שאני לא זוכר יותר מדי מקרים שבהם מחיקה-עקב-שינוי-טמפורלי נתנה לי אגרוף כזה בבטן.אבל מה קרה? ובכן, לסיסקו ודקס די ברור מה קרה. השינוי של הטייס האוטומטי היה משהו שיכל לתכנת רק מישהו שמכיר את המערכות של הדיפיינט. עושה רושם שידרין דקס בסופו של דבר כן היה עם הלב במקום הנכון. סיסקו ודקס מבואסים רצח ומנחמים את עצמם עם “הם היו קיימים, כל עוד אנחנו זוכרים אותם הם לא באמת נעלמו” וכו’ וכו’.חשבתם שזה מבאס רצח? חכו חכו.סצינת הסיום של הפרק היא אחד מהדברים הטובים בסדרה, לטעמי. קירה בחדר שלה על הדיפיינט, עדיין בהלם ממה שקרה, כמו כולם, כשאודו נכנס. אנחנו חושבים שעכשיו צפוי לנו קטע סופר מביך שבו אודו וקירה מקיימים שיחת יחסינו לאן, כשאודו בכלל לא מבין מה מצפה לו. אז לא - אודו פותח בלומר שאודו-בוגר התלנקג’ איתו לפני שעזב את הספינה וגילה לו הכל. אבל אין שיחה מביכה - שניהם מסכימים שהם צריכים זמן כדי להבין מה קורה איתם ונראה שבזה ייגמר העניין, אבל יש לאודו עוד משהו לספר, קצת בהיסוס: שאודו בוגר הוא זה ששינה את הטייס האוטומטי, והשמיד את המושבה כדי להציל את קירה. ההלם והזעם של קירה, משולבים עם המבוכה של אודו וזה שהוא לא לגמרי בטוח מה הוא אמור לחשוב על זה אבל הוא מרגיש שאודו-בוגר צודק ומנסה לגונן עליו יוצרים סצינה שהיא קצרצרה אבל פשוט מושלמת. סיום מושלם לפרק. כזה שאחריו לא ברור לנו מה אנחנו אמורים לחשוב על אודו, ומה קרה לאמונה שלנו שמשני הצורה יוכלו אי פעם לחיות בדו קיום עם הפדרציה. הפרק לא סתם מייצר מושבה שלמה כדי למחוק אותה באכזריות; הוא גם מייצר את אודו-בוגר כדי למחוק אותו באכזריות, ולהשאיר אותנו עם גרסה צעירה שלא לגמרי ברור לנו מה לחשוב עליה. ככה עושים את זה.",
        "url": "/ds9//S05/E22/Children_of_Time"
      }
      ,
    
      "s05-e23-blaze-of-glory": {
        "title": "עונה 5 פרק 23 - Blaze of Glory",
        "content": "התחלנו. הסדרה החליטה לסגור קו עלילה מרכזי שליווה אותנו עוד מהעונה השניה - את זה של המאקי, ובפרט של אדינגטון. זה היה מתבקש, חלקית: המאקי התבססו על פעולות גרילה נגד הקרדסים, והקרדסים, למרות היותם אויבים מרים, היו פגיעים יחסית וחלשים יחסית. עכשיו, משדוקאט גייס לעזרתו את הדומיניון, היה ברור שהולכים לשחוט את המאקי בלי להתאמץ בכלל. כמובן, חלק מהמאקי אולי הבינו מה יקרה מרגע שספינות הדומיניון נכנסו דרך חור התולעת; אפשר להניח שמי שנשארו, ידעו מה מצפה להם. ועדיין, צפוי פה טבח נורא, ואני חשבתי שהוא כבר התבצע שלא על המסך ופשוט לא ימשיכו לספר לנו עליו.אז מספרים. אני לא חושב שזה היה יוצא מוצלח במיוחד אם לא היו מגייסים את אדינגטון לסיפור הזה; כמו ב-For the Cause ו-For the Uniform גם פה הוא גונב את ההצגה בקלות, אבל רק כדי למות בסוף הפרק בצורה מיותרת לגמרי - אפשר היה באותה מידה בדיוק להשאיר אותו בחיים. זה מה שהרגיז אותי בפרק שפרט לכך היה אחלה - כאילו מתוך תחושת צורך לסגור דברים חיסלו את אדינגטון וזהו. מילא אם המוות שלו היה מיועד למלא מטרה כלשהי; בין אם כדי להושיע אותו ובין אם כדי להראות שהוא היטרלל סופית, או משהו. אבל לא - עד הרגע האחרון הוא נשאר הדמות המוצלחת הזו שאנחנו אמביוונלטיים לגביה, ואז הוא פשוט מת וכל הסיפור נגמר באופן שפשוט לא נותן לנו כלום. אוף.אנחנו מתחילים באווירה רגועה יחסית עם ארוחת ערב אצל הסיסקוז + נוג. אני אוהב את ג’ייק ונוג בפרקים שבהם הם האתנחתא הקומית עוד מימי Progress העליזים, וגם הפעם הם עושים את העבודה היטב. ספציפית הפעם: במסגרת ההתמחויות שלו בתחנה (שנראה שבהן הוא עובד בכל מקום אפשרי) נוג עובד גם באבטחה - ומכיוון שהוא מגיע בערך לחצי הגבוה של קלינגון ממוצע, ואלו החבר’ה שלאבטחה יש הכי הרבה תעסוקה איתם, אתם מבינים את הדילמה שלו. אז החלק שלו בפרק עוסק בנסיונות שלו להיות גיבור על הקלינגונים עד שבסוף הוא אכן מעז לנזוף בגנרל מרטוק שתופס את נקודת התצפית הישנה שלו ושל ג’ייק על הטיילת ומרטוק… לא מרביץ לו. לא רע!אבל רוב הפרק מנסה להיות רציני. מרטוק מביא לידיעת סיסקו תשדורת מאקי שהקלינגונים תפסו, שבה מישהי מודיעה ל”מייקל” שהם שיגרו את הטילים לקרדסיה והם יגיעו עד 13 יום. איזה טילים? על מה מדובר? לא ברור, אבל אפשר להניח שזה לא הולך להיות נחמד. זוכרים שב-For The Uniform היה למאקי טריק להפיכת כוכבי לכת לקטלניים לקרדסיים? נראה שהם החליטו שאם כבר ללכת, אז בגדול. כמובן שסיסקו ושות’ בהיסטריה, כי כרגע המצב הוא עדיין סוג של מלחמה קרה עם הדומיניון והקרדסים; אחרי פיצוץ כזה המלחמה תבוא בגדול (רגע, מישהו לא חושב בשלב הזה שהיא בכל מקרה תבוא בגדול?)הדבר ההגיוני לעשות הוא לשלוח את הדיפיינט עם צוות מצומצם אל ה-Badlands כדי לחפש את הטילים; אז כמובן שבמקום זאת כל הצוות של DS9 כולל ג’ייק ונוג וקווארק וההוא ששותק תמיד מהפאב של קווארק (מורן!) וכוווווולם עולים על הדיפיינט ויוצאים אל מעבר לחור התולעת כי… לא, רגע, מה? הם לשם שינוי עושים את הדבר הנכון ושולחים צוות מצומצם של וורף ודקס שלא מצליחים למצוא שום דבר ומאלצים את סיסקו לנקוט בדרך פעולה שונה - לפנות אל “מייקל” (אדינגטון) לעזרה. אדינגטון הרי עדיין בכלא מאז For The Uniform.מכאן אנחנו מקבלים סוג של שיחזור של The Maquis מעונה 2. שם היה לנו זיווג מוזר של סיסקו עם דוקאט אויבו בדם, ועכשיו יש לנו זיווג מוזר של סיסקו עם אדינגטון אויבו בדם. הוא מצליח לשכנע את אדינגטון להתלוות אליו ולנסות לנטרל את הטילים; מתברר שיש “אתר שיגור” ב-Badlands שרק ממנו אפשר לנטרל את הטילים, מה שנשמע חסר הגיון אבל שיהיה. למה לאדינגטון להצטרף אל סיסקו בכלל למשימה כזו? הרי מבחינתו שהקרדסים יתפגרו, וגם את הפדרציה הוא מתעב עכשיו משנגזר עליו להיות בכלא במקום להיות עם המאקי בדיוק בזמן שהם צריכים אותו (אחרי ההצטרפות של הדומיניון למלחמה בהם). ובכן, נראה שהוא הצטרף למשימה בעיקר כדי ללעוג לסיסקו בכל הזדמנות, להבהיר לו כמה המאקי היו יותר טובים מהפדרציה, ולאיים שיחסל אותו בהזדמנות הראשונה.זה ממש כיף!סיסקו הוא דמות לא מוצלחת במיוחד כשהוא באיזורי הנוחות שלו, אבל כשהוא מתחיל להשתגע הוא מוצלח; וכשהוא מצוות אל מישהו שלא מתאים לו, הוא מוצלח; וכאן אנחנו מקבלים את שני הדברים ביחד. אז הפרק מוציא מסיסקו את המיטב, אבל מאדינגטון יותר. זו אחת מהסיבות העיקריות שבגללן הפרק הזה מתסכל אותי - אדינגטון הוא דמות ממש מוצלחת, והפרק זרק כאן לפח את הדמות המוצלחת הזו בלי הצדקה של ממש.אחרי קטע אקשן מצויין של “סיסקו ואדינגטון מפוצצים ספינות דומיניון עם כל מני תעלולי מאקי וסיסקו כמעט מתפגר בגלל הדרכים המופרעות שבהן אדינגטון עושה את זה ומתחרפן עליו” מגיע החלק האחרון של הפרק, שבו הם מגיעים אל “אתר השיגור” שאמור להיות נטוש ובאופן מפתיע-או-שלא מלא ג’אמהדר. מה ששוב מכריח את השניים לשתף פעולה למרות שהם בעיקר רוצים להרוג אחד את השני. זה גם מזמין סצינה שהיא כבר יותר מדי over the top שבה אדינגטון נתקל במסדרון מלא בגופות אנשי מאקי ויושב ובוכה על איך הוא הכזיב אותם. אני לגמרי בעד זה שהפרק לא יעלים את המאקי בצורה סטרילית אלא יבהיר לנו היטב מה קרה איתם, ועדיין זה בוצע בצורה גסה מדי לטעמי.אבל יש טוויסט, שמתגלה כשסיסקו ואדינגטון נכנסים אל “חדר הבקרה” של אתר השיגור ומתברר שהוא מלא באנשי מאקי חיים שהג’אמהדר תפסו, ואדינגטון מפסיק עם העמדת הפנים. אין טילים ומעולם לא היו - הכל היה תעלול שמיועד לגרום לאדינגטון להשיג תגבורת פדרציה וללכת להציל את המאקי מנקודת המפלט האחרונה שלהם ב-Badlands. הרעיון הזה קצת יותר מדי סובל מתסמונת המזימה הגאונית שיש אלפי דברים שיכלו להשתבש בה, אבל אפשר לסלוח גם על זה. עוד נקודה תמוהה היא למה המאקי בכלל ברחו למוצב הזה במקום לברוח מה-Badlands ולחזור לשטח הפדרציה ולהסתתר שם - נראה קצת יותר סביר להסתתר במקום שבו אם תופסים אותך זורקים אותך לכלא מאשר במקום שבו אם תופסים אותך התוצאה היא מסדרון מלא גופות - אבל שוב, שיהיה. זה לא החלק המרגיז אלא איך שבזמן הנסיגה אל הספינה של סיסקו אדינגטון חוטף כדור ומציית לקלישאת ה”אני אשאר מאחור ואעכב אותם” ומקבל סצינת מוות מפוארת.זה היה פרק טוב. הוא היה מאוד מהנה, גם בחלק הנוגי שלו וגם בחלק האדינגטוני שלו, ובסך הכל הוא סגר היטב את סיפור המאקי, אבל יצאתי ממנו עם תחושה של פספוס. לא נורא, הלוואי שכל הנפילות של הסדרה מכאן ואילך יהיו כאלה.",
        "url": "/ds9//S05/E23/Blaze_of_Glory"
      }
      ,
    
      "s05-e24-empok-nor": {
        "title": "עונה 5 פרק 24 - Empok Nor",
        "content": "מה שהיה יכול להיות פרק מבדר ומהנה בכל עונה אחרת פשוט לא מצליח לעמוד בסטנדרט הגבוה של העונה הזו ויוצא שקיבלנו משהו חלש בערך כמו Business as Usual (לא קטסטרופה כמו הפרק ההוא עם רייזה, תודה לאל), כשהפשע האמיתי הוא בזבוז יחסי של או’ברייאן וגארק. בעיקר גארק. או’ברייאן הוא די אחלה בפרק (אבל עוד נדבר על זה) אבל בפינת גארק אנחנו מקבלים שוב פרק עם “גארק שאינו באמת גארק”. צריך לדבר על זה. בואו נדבר על זה.גארק הוא בקלות דמות המשנה המוצלחת ביותר בסדרה. כמה מוצלחת? גם אם הוא מופיע רק שלוש-ארבע פעמים בעונה, הוא מרגיש כמו אחת מהדמויות הראשיות. השחקן שלו מתפוצץ מכרזימה שהפכה את הדמות ללהיט כבר בהופעה הקצרצרה שלה בעונה 1. גם אחרי חמש עונות, ואחרי שכבר חשפנו את כל מה שנראה שאפשר לחשוף על גארק, זה עדיין מרגיש שהדמות מלאה סודות ועדיין לא לגמרי ברור מה מניע אותה ועדיין לא ברור אם היא בצד שלנו או לא. יחד עם זאת, הוא לא כל יכול; אנחנו נחשפים לחולשות שלו שוב ושוב, וזה דווקא מייצר את הפרקים הטובים ביותר שלו - למשל The Wire, או The Die is Cast, או By Inferno’s Light. בכולם גארק עובר מבחן כלשהו שמותח אותו אל קצה גבול היכולת וחושף אותנו אלינו בצורה שכמעט אף דמות בסדרה לא נחשפה. זה פשוט נפלא.ואז אנחנו מקבלים פרקים שבהם יש לנו את השחקן של גארק והוא נפלא כרגיל, אבל גארק הוא לא גארק. לפעמים הוא הזיה קולקטיבית שהדומיניון מפילים על הצוות של DS9, ולפעמים הוא הזיה אישית של באשיר, ולפעמים הוא גרסת עולם מראה לא מעניינת. ובפרק הזה מגיע הדבר הכי גרוע - יש לנו את גארק האמיתי, אבל הוא לא באמת איתנו, כי החל משלב מוקדם יחסית הוא נופל קורבן למכשיר העלילה השחוק ביותר של מסע בין כוכבים - המהשמו מקצין האישיות. היה מהשמו כזה ב-The Naked Time בסדרה המקורית; והיה ב-The Naked Now ב-TNG, והיה כזה ב-DS9 עצמה, ב-Dramatis personae. ההקצנות הללו עבדו בתור פארסות; בתור גרסאות פארודיות של הדמויות. סולו רץ עירום עם חרב? מעולה. סיסקו יושב ובונה לעצמו שעון ופוזה פסיכוטית של דיקטטור רפובליקת בננות? משובח. אבל הפרק הזה עושה את הטעות של לנסות ולעשות עם ההקצנה הזו משהו רציני ולהפוך את גארק לסוג של פסיכופת רצחני ששואף להשמיד את כל בני האדם. וזה לא מעניין, כי הרי גארק הוא קרדסי, ואחד עם עבר אלים ביותר; אנחנו ממילא מצפים שיהיה בו צד אפל כזה של Kill all Humans. אבל תנו לו לבחור! הפרק חושף את גארק לחומר שגורם לשיגעון הזה; אין לגארק בחירה. אין לגארק אמביוולנטיות. התוצאה היא שגארק הופך לתפאורה - לאנטגוניסט גנרי שהמטרה שלו היא להוות יריב ראוי לאו’ברייאן. ככזה, הוא עושה את העבודה, אבל איזה בזבוז!וכאילו שלא די בכך, המסגרת שבה הפרק הזה מתרחש היא עוד יותר חלשה. הסדרה ניסתה להיות יצירתית ולשנות קצת ז’אנר ולעבור אל ז’אנר ה”אימה בחלל” סטייל הנוסע השמיני, וזה ללא ספק יעד ראוי ביותר; אבל בשביל שזה יהיה מוצלח צריך שהדמויות לא יתנהגו כמו מטומטמות גמורות, והן כן; ועוד יותר צריך שלא יהיו רדשירטס שברור מהרגע הראשון שהם רדשריטס ולא יהיה אכפת לנו מהם - ויש גם את זה. בקיצור, פרק שנראה טוב על הנייר אבל בשטח לא יצא טוב מספיק.הבסיס העלילתי של הפרק הוא מוטיב ה”אנחנו על תחנה קרדסית מתפרקת” שהיה בעל פוטנציאל גדול בתחילת הסדרה, מימש אותו יפה מאוד ב-Civil Defense, אבל מאז די נעלם. מקגאפין כלשהו בתחנה מתקלקל, אין לאו’ברייאן דרך לסנתז אותו והקרדסים לא במצב רוח נדיב לאחרונה. אז מה עושים? באופן נוח למדי מתברר שיש ל-DS9 תחנת חלל אחות בשם אמפוק נור אי שם באמצע שומקום, שננטשה לפני שנה על ידי הקרדסים ומסיבה לא ברורה הם לא טרחו לפוצץ אותה, אבל כן מילכדו אותה טוב טוב, כשהמלכודות מיועדות ללא-קרדסים. נראה שיהיה די קשה להסתדר שם, אם בכלל, בלי קרדסי שיסייע - האם אנחנו מכירים מישהו כזה?בשלב הזה נראה די ברור מה צריך לקרות - יהיה לנו פרק “זוג מוזר” חדש, הפעם של או’ברייאן וגארק, שיצאו אל התחנה ויעברו הרפתקאות ו… רגע אחד, מה קורה פה, לספינה עם גארק ואו’ברייאן מצטרפים גם נוג ועוד ארבעה אנשי הנדסה שמעולם לא ראינו קודם. ארבעה רדשירטס ועוד נוג, שלא סביר שיחוסל כאן. כבר בשניה הזו היה ברור לי שהולכים לפרק סטייל “הנוסע השמיני”. וזה קצת מרגיז אותי כי עם יותר השקעה בתסריט הפרק היה יכול לעבוד גם אם או’ברייאן וגארק היו הולכים לבד, והפרק היה הרבה פחות מופרך. תחנת חלל קרדסית מלאה מלכודות? בשביל זה צריך מקצוענים. גארק הוא בחירה ברורה, ולאו’ברייאן יש עבר עשיר בתור חייל קומנדו מצטיין, אבל נוג? והאחרים? אין שום היגיון בלקחת אותם. הנה כשל מנהיגות מס’ 1 של או’ברייאן (או’ברייאן המסכן - זו לא אשמתו, זו אשמת התסריטאי).הפרק ממשיך להיות מובן מאליו עד להכעיס גם בהמשך. בדרך לתחנה גארק משחק עם נוג בשחמט קרדסי, מתעצבן על סגנון המשחק הזהיר והמחושב של נוג ומתחיל להתגרות באו’ברייאן, “גיבור המלחמה הנועז” וכמה שהוא רוצה לשחק נגדו. זה מעניין לראות את העוינות הזו של גארק לאו’ברייאן; עם כל כמה שגארק מנודה מכלל הקרדסים, הוא עדיין סוג של פטריוט קרדסי שזועם על גיבורי המלחמה מהצד השני. אני עדיין בעד זה שגארק יהפוך למנהיג (הדמוקרטי והנבחר, כמובן!) של קרדסיה בסיום הסדרה. אבל בינתיים יש לנו מתח גארק-או’ברייאן מלאכותי למדי שברור שהולך להתפוצץ בהמשך הפרק.כדי לתת לנו עוד קצת תחושת “הנוסע השמיני”, כדי להיכנס לתחנה גארק צריך לצאת מהספינה עם חליפת חלל ולהצ’טקמק עם דברים בתחנה. זה מדהים. זו הפעם הראשונה שבה ראיתי חליפת חלל ב-DS9, ואני ממש לא זוכר מתי ראיתי כזו ב-TOS או ב-TNG. אפשר לשכוח לפעמים שהסדרות הללו מתרחשות בחלל. מכל מקום, עניין “הנוסע השמיני” נמשך עם זה שמראים לנו במפורש שברגע שבו גארק מעיר את התחנה, הוא גם מעיר שני קרדסים שחיכו בתא הקפאה. די ברור שהפרק ממשיך ללכת בכיוון שציפינו שילך אליו. ואז, במהלך סריקת התחנה, גארק נוגע במעקה כלשהו שכולל איזה חומר כחול לא ברור - ומהרגע הזה ברור שגם לו הולך לקרות משהו לא נעים.ואז העסק מתחיל להיעשות מטופש. ראשית, גארק ואחד מהרדשירטס מאתרים את המעבדה הקריוגנית + גופה של קרדסי שמיכל ההקפאה שלו לא עבד טוב (תמיד, תמיד יש אחד כזה!) ואת שני המיכלים שננטשו זה עתה. שנית, נוג חוזר לספינה להביא משהו ומגלה שהיא מתרחקת מהתחנה + מתפוצצת, מה שאומר שהקרדסים המתעוררים שיבשו אותה איכשהו, מה שכמובן מעלה את השאלה איך בדיוק הם הגיעו לשם, איפה ההגנות הסטנדרטיות על חלליות מפני פולשים וכדומה. אבל לא משנה, הכל הכרחי בשביל לייצר את הרקע - מעכשיו הצוות מחפש דרך להימלט מהתחנה, ועושה את זה על ידי נסיון לבנות שקרכלשהו משדרי שיזעיק תגבורת. בקיצור, מהבחינה הזו יש לנו שידור חוזר של The Ascent, רק בלי אודו וקווארק שמקללים אחד את השני פרק שלם.ואז מתחיל הטימטום. יש בתחנה שני קרדסים רצחניים שמסתובבים חופשי, ומה שאו’ברייאן עושה הוא לפצל את הצוות שלו לקבוצות שכל אחת הולכת ועושה משהו אחר. צוות בלי הכשרה קרבית אמיתית, כן? זו טיפשות ברמה של הפרק ההוא מ-TOS שבו קירק מודע לאיזה יצור רצחני שמשוטט לו חופשי ושולח איש צוות שלו בלי פייזר לעמוד באיזה מקום לבד כי… כי אף סיבה, בעצם. וכמובן שאיש הצוות מתפגר. רדשירט אז, רדשירטס היום. אני שונא פרקי רדשירטס. באופן לא מפתיע, ההמשך הוא שכל הרדשירטס (לא כולל נוג, כמובן) אכן מתחסלים על ידי קרדסים משתוללים, סטייל “הנוסע השמיני”. וואלה, יופי.מה או’ברייאן יכל לעשות? לבצע את כל התיקונים ביחד, כקבוצה, כשהוא אישית אחראי על השמירה, בתור איש הקומנדו הבכיר פה, ולהיעזר בגארק. או אפילו לשלוח את גארק לצוד את הקרדסים בעצמו, כי גארק בהחלט מסוגל לעשות את זה. למעשה, זה בדיוק מה שגארק עושה כשהעסק מתחיל להימאס עליו, והוא מצליח לחסל את הקרדסים הסוררים בצורה משכנעת למדי - רק חבל שאז הוא הורג את הרדשירט האחרון בעצמו. הדבר הכחול ההוא, אתם מבינים.מה זה הדבר הכחול הזה בעצם? אחרי שגארק מחסל את הקרדסי הראשון הוא מבצע בדיקת רקמות שלו (הליך סטנדרטי במסדר האובסידיאן, גארק?) ומגלה שהקרדסי מפוצץ באיזה סם מעצים זינופוביה (שנאת חייזרים). אוקיי, זה… מטופש למדי, אבל מיועד להסביר למה גארק עצמו הולך להשתגע בצורה דומה. וזה מחזיר אותנו לתלונה שלי על כך שאנחנו מקבלים פרק גארק בלי גארק. התלונה קצת מוגזמת כי גארק משתגע רק ברבע השעה האחרונה ועד אז הוא גארקי מאוד, אבל נו באמת, רבע השעה האחרונה היא הקליימקס של הפרק. העימות הגדול בין גארק ואו’ברייאן (נוג נלכד על ידי גארק ומשמש כפיתיון). משחק החתול ועכבר ש… ש… כן, גם פה אין שום דבר מקורי במיוחד. ומכיוון שגארק מטורלל אנחנו אוטומטית בעד או’ברייאן אז מה זה מעניין בכלל. לא יכלו לתת לגארק סיבה טובה יותר לצאת נגד הפדרציה?גארק המשוגע מייצג את הצד שנהנה מכל המשחק והמלחמה הזו, ואילו או’ברייאן שונא כל רגע למרות שגארק מנסה להעביר אותו לצד האפל ולהודות שהוא נהנה מזה. בקיצור, זה כמו משחק השחמט בתחילת הפרק שאו’ברייאן סירב להשתתף בו. זה פשוט לא מעניין. גארק הרצחני פה פחות מוצלח מגארק המענה של The Die is Cast ואו’ברייאן פה הרבה פחות מוצלח מזה של The Assignment שאשרה עשה דברים רעים למען מטרה טובה. בסוף או’ברייאן מביס את גארק עם פצצת קומנדו שלו, אבל כמובן שגארק שורד, למרות שאו’ברייאן שבא לבקר אותו מבהיר שלהשאיר את גארק בחיים לא לגמרי הייתה התוכנית. גארק מבין. האם היה אמור להיווצר פה מתח לעתיד בין הדמויות הללו? כי זה לא קרה ואני לא חושב שיחזרו לקו העלילה הזה יותר.האם זה היה פרק נוראי? לא. האם הוא היה טוב בסטנדרט של העונה הזו? גם לא. אני קצת מאוכזב.",
        "url": "/ds9//S05/E24/Empok_Nor"
      }
      ,
    
      "s05-e25-in-the-cards": {
        "title": "עונה 5 פרק 25 - In The Cards",
        "content": "עונה 5 פרק 25 - In The Cardsאמרתי ב-Blaze of Glory שאני מחבב את ג’ייק ונוג בתור עלילת משנה הומוריסטית עוד מימי Progress העליזים? אז סידרו לי פרק שבו העלילה הראשית היא עלילה הומוריסטית של ג’ייק ונוג שמזכירה מאוד את העלילה שלהם ב-Progress. למה עושים פרק עם עלילה ראשית הומוריסטית? כנראה כי מה שצפוי לנו בהמשך הסדרה יהיה עליז הרבה פחות ורוצים איזה רגע של שקט לפני הסערה. והאם זה עובד? בהחלט, זה עובד טוב מאוד ואפילו מצויין. עונה 5 שוב מצליחה לקחת פרק שאין בו הרבה מעבר לדמויות הקיימות ולהפוך אותו למאוד מבדר. אם אוהבים את ז’אנר “ג’ייק ונוג עושים שטויות” ומוכנים לקבל אווילות דומה גם מצד דמויות נוספות.הפרק מתחיל מה שניתן לתאר רק בתור “שביזות כללית”. יש לנו ארוחת ערב סיסקו-אית עם כל הצוות (פרט לדקס שמסיבה לא ברורה לא קיימת בפרק הזה) ועוד ג’ייק ונוג. כולם מדוכאים רצח. עוד ועוד ספינות סטארפליט נעלמות, האווירה על התחנה הולכת ומחמירה, וכולם יודעים לקראת מה הם הולכים. נצפית פעילות ערה ליד בקבוק הויסקי (ולא מרשים לנוג לשתות!), וכדי לסיים את הערב בהצלחה יתרה מודיעים לסיסקו שקאי ווין באה לבקר מחר, מה שמוציא ממנו פייספאלם לטובת הממיסטים שבקהל.אבל לא לדאוג! ג’ייק ונוג יצילו את המצב! בזמן שהם בקווארקייה הם שומעים על מכירה פומבית שקווארק מארגן של כל מני שמעטסי וינטג’ שנמצאו השד יודע איפה - ואחד מהם כולל כרטיס בייסבול יקר ערך של ווילי מייז! וואו! אם הייתי מכיר בייסבול זה אולי היה מעניין אותי! אבל אנחנו יודעים שסיסקו משוגע על בייסבול ולחלוטין יתלהב מכרטיס שאפשר לייצר ברפליקטור תוך שניות! זה לא התוכן הממשי, זו הכוונה!יש רק בעיה אחת לג’ייק - המכירה הפומבית של קווארק מערבת כסף. לג’ייק אין כסף. לפדרציה אין כסף. למי יש כסף? או, היי נוג! אז נוג מנסה להתחמק ואומר יפה ש”It’s not my fault that your species decided to abandon currency-based economics in favour of some philosophy of self-enhancement.” אבל ג’ייק מביס אותו ללא מאמץ בכך שהוא מזכיר שבזכות סיסקו נוג נכנס לסטארפליט, ו”I can’t believe you would rather keep your filthy money locked away in a box under a bed than use it to give him endless moments of happiness.”. רק שלרוע המזל, כישורי המסחר המבריקים של נוג ולשון הכסף של ג’ייק לא עוזרים להם במכירה הפומבית עצמה, כי איזה קריפ לא ברור בא ומציע עבור קופסת הפריטים שהקלף נכלל בה סכום גבוה משמעותית ממה שיש להם. אופס. כשהם מנסים לדבר איתו, הוא ממלמל משהו על כך ש-“ I won’t be hounded by you and your soulless minions of orthodoxy” ונמלט. לא יודע מי כתב את הדיאלוגים לפרק הזה, אבל הוא מאוד משעשע אותי.בינתיים, עלילת המשנה של הפרק היא זו הלא הומוריסטית. קאי ווין מספרת לסיסקו שהסיבה שהיא ב-DS9 היא כדי לפגוש נציג של הדומיניון. יש כאן תחושה חזקה של אותה קאי ווין מ-Life Support; תככנית פוליטית שהגיעה בטעות למעמד רחוק מדי עם התככים שלה ועכשיו לא לגמרי ברור לה מה היא אמורה לעשות עם עצמה ואיך לפעול והיא פונה אל סיסקו לעזרה. השינוי הזה אצל קאי ווין הוא מוצלח למדי; בתור רשעית-על כפי שהייתה ב-In the Hands of the Prophets או בטרילוגיה של פתיחת העונה השניה היא הייתה דמות קצת מגוחכת, למרות שהשחקנית המצויינת איפשרה להתעלם מזה; אבל המעבר החלק שלה למצב הנוכחי, שגם בו היא עדיין מרגישה כמו פצצת זמן אבל כזו שהרבה פחות מתיימרת להיות Mastermind נראה לי כמו שיפור משמעותי שהולם את האופי של העונה הזו.בסופו של דבר הנציג של הדומיניון מתגלה בתור וואיון (עושה רושם שהסדרה ויתרה לגמרי על דמויות וורטה שאינן מגולמות בידי ג’פרי קומבס, מה שלא מפתיע כי הוא פשוט הוורטה האולטימטיבי), והוא מציע לקאי ווין לחתום על הסכם אי-לוחמה. למה שיעשה את זה בעצם? הרי באג’ור היא לא אימפריה צבאית. מצד שני, ככה הדומיניון עובדים - משתמשים בדיפלומטיה כדי להשיג כל מה שניתן, במסגרת היעד הנוכחי שלהם, ורק אחר כך מורידים את הכפפות. הסדרה מזכירה לנו שהדומיניון הם לא כל-יכולים מבעיתים כמו הבורג, שבמקרה שלהם חייבים להשמיד אותם באמצעות טריק כלשהו אחרת הם ישמידו הכל ושום דבר לא יעצור אותם. יש לדומיניון כוח צבאי, אבל הוא לא בלתי מוגבל. להתחיל לבזבז זמן על כיבוש כוכב לכת שיש לו מסורת מפוארת של לוחמת גרילה שוחקת - כנראה שזה ממש לא בראש סדר העדיפויות שלהם.האם קאי ווין מקבלת את ההסכם? ובכן, לא. לשם שינוי היא מתגלה בתור מנהיגה שקולה יחסית. היא פונה אל סיסקו לייעוץ, מזכירה לו שהוא היה זה שניתק את באג’ור מהפדרציה, ב-Rapture (מה שאכן מתגלה עכשיו כצעד נבון כדי לשמר את העצמאות של באג’ור) ומבהירה שאין לה מושג מה לעשות וגם התפילות שלה לא עזרו. סיסקו מייעץ לה למשוך זמן על ידי זה שתעביר את ההכרעה לפוליטיקאים הבאג’ורים שיתבחבשו בזה. די ברור שזה משהו שהולך לחזור בפרק הבא, ועד שזה יקרה - חזרה להפוגה הקומית!ג’ייק ונוג איבדו את הכרטיס שלהם לאיזה תמהוני, כזכור. אז הם באים אליו והוא מתגלה בתור פסיכי מדרגה ראשונה עם כל מני תיאוריות על איך אפשר לעכב את המוות, ומכונת בידור-תאי שמיועדת לכך ורשימת קניות של מקגאפינים שהוא רוצה שג’ייק ונוג ישיגו עבורו בתמורה לכרטיס. היה לי איזה חשש כלשהו שיתברר שרשימת הקניות הזו תאפשר לו ליצור פצצת על או משהו, אבל לא - הוא באמת סתם פסיכי בלתי מזיק, וכנראה שאנשי התחנה השונים ומשונים שג’ייק ונוג מבקשים מהם את המקגאפינים יודעים שאלו לא חומרים שמסוכן לחלק חופשי, כי הם מסכימים לחלק חופשי. אחרי “שכנוע”.אתם מבינים, כל אנשי התחנה עייפים ועצבניים, אז כדי לשכנע אותם לעזור, ג’ייק ונוג מתחילים להציע לעשות עבורם דברים קטנים: להשלים את העבודה של או’ברייאן בכיול מחדש של דברים כדי שהוא יוכל לצאת לשייט הולודק; לגנוב את דובי הצעצוע של באשיר שנשאר אצל ליטה ולהחזיר לו; לכתוב לקירה נאום עם בדיחות מוצלחות בשביל הפוליטיקאים שהיא צריכה לארח, והכי טוב - להאזין לאופרות הקלינגוניות של וורף ולעשות… לא לגמרי ברור מה, אבל זה נותן תירוץ להשמיע אופרה קלינגונית.כדי להשלים את הפארסה, וואיון קולט את הקולות המוזרים שהשכן התמהוני שלו מהדירה למטה עושה וחוטף אותו. כשג’ייק ונוג באים אל התמהוני ומגלים שהוא נעלם הם מתחילים לשגע את אודו, ואז את קאי ווין, ואז את סיסקו, ובסוף וואיון חוטף אותם אז הם משגעים גם את וואיון בסיפורים שלהם. וואיון מתגלה בתור טיפוס סבלני עד להפתיע - דרישות התפקיד, אני מניח - ובסופו של דבר נותן להם ולפסיכי שלהם להסתלק ללא פגע + מחזיר להם את כרטיס הבייסבול האבוד.סוף דבר - מונטז’ מהיר של כל אנשי התחנה שחזרו להיות שמחים ומאושרים בזכות ג’ייק ונוג, החל מאו’ברייאן המקאייק וקירה שמצליחה להצחיק פוליטיקאים וכלה בוואיון שמתפתה לבדוק את המכונה של התמהוני וסיסקו שמתמוגג מהכרטיס שלו.כל העסק הזה היה מטופש ברמות, אבל בצורה מקסימה ונהניתי מכל רגע והסוף אכן מחמם את הלב. דרך טובה לעבור אל האקשן שצפוי לנו בפרק הסיום.",
        "url": "/ds9//S05/E25/In_The_Cards"
      }
      ,
    
      "s05-e26-call-to-arms": {
        "title": "עונה 5 פרק 26 - Call to Arms",
        "content": "הסדרה נבנתה במשך חמש עונות כדי להגיע לרגע הזה. רק אסון קולוסלי היה מונע מהפרק שכולל את הרגע הזה, וכל כולו הכנה לקראת הרגע הזה, מלהיות טוב. לא היה פה אסון קולוסלי. אני אולי חושב שהיה אפשר לשפר קצת פה ושם, אבל הפרק הזה נתן בדיוק את מה שמצפים ממנו - פתיחת העימות האמיתי נגד הדומיניון, זה שהלך ונבנה במהירות שיא החל מ-In Purgatory’s Shadow. זה כולל שלושה חלקים - את ההכנה המקדימה הארוכה, שנותנת פוקוס לכל דמות ודמות ועושה את זה היטב; את הפיצוץ עצמו, שהוא קצת ככה-ככה אבל ממילא הוא לא העיקר - ואת מה שקורה אחרי הפיצוץ הזה, שהיא דרך נפלאה, מעולה ומושלמת לעבור לעונה הבאה. לפני שהתחלתי לצפות בסדרה כבר ידעתי על שניים-שלושה ספוילרים גדולים; סוף הפרק הזה היה אחד מהם (אם כי לא ידעתי אם זה קורה שם או מאוחר יותר) ואני שמח לומר שהצפיה לא נפגמה בגלל הידיעה הזו. שני שוטי הסיום (זה שבתמונה וזה שאחריו) מוצלחים מדי מכדי להתקלקל מזוטות כאלו.בקיצור, הבנתם, אני מתלהב. איזה כיף.אנחנו מתחילים עם הכי הומוריסטי-קרינג’י שאפשר להגיע אליו בפרק הזה - רום וליטה מנסים לבחור שמלה לחתונה, אצל גארק. וכשהם רואים את סיסקו הם רצים לבקש ממנו שיחתן אותם, כי זה מה שה-Emissary עושה. אבל כבר בשלב הזה מזכירים לנו שהסיטואציה רצינית - סיסקו מדבר עם או’ברייאן על כך שקייקו והילדים חזרו לכדור הארץ לפני יומיים - מה שככל הנראה אומר שלא נראה אותם יותר בסדרה, או לפחות בזמן הקרוב (וזה קצת מצער, קייקו היא דמות נחמדה שלא קיבלה מספיק זמן מסך כי הסדרה מעדיפה את הזוג או’ברייאן-באשיר). ואז כולם עומדים ביחד ומסתכלים על המשלוח השבועי של ספינות דומיניון שעובר דרך חור התולעת. כן, מסיבה לא ברורה הם מתזמנים משלוח אחד בשבוע (שבוע! החלוקה השרירותית ביותר שהאדם המציא!) ותמיד באותו הזמן. למה בעצם? חשבנו שכל הספינות הרלוונטיות כבר עברו ב-In Purgatory’s Shadow, אבל ככל הנראה זה היה רק החימום. והפדרציה פשוט עומדת ומסתכלת על זה קורה שוב ושוב ולא עוצרת את זה. ובכן, מן הסתם אנחנו הולכים לקראת פיצוץ בחזית הזאת.עד לפיצוץ הזה, הפרק מורכב מסדרה של רגעי דמויות שונים ומשונים, שמתייחסים כולם לסיטואציה הנפיצה הנוכחית. ראשית, סיסקו פאפא מגלה שג’ייק התחיל לחלטר בתור עיתונאי שמדווח על המצב בתחנה גם בלי לשאול אם מה שסיסקו אומר הוא לציטוט או לא. זו התפתחות נחמדה - ג’ייק הוא דמות מרעננת במובן זה שהוא לחלוטין בתפקידים אזרחיים בזמן שרוב הדמויות בסדרה צבאיות במידה זו או אחרת.אחר כך יש לנו את קירה, אודו ודקס שעולים על הברחת רוטב יאמוק לתחנה. של קווארק. זוכרים את הרוטב הזה? שרק קרדסים אוהבים ואף אחד אחר לא? קווארק יודע לאן נושבת הרוח. קירה ואודו בקושי מדברים ודקס צריכה לתווך ביניהם ולהחליט מה לעשות עם המטען (להשמיד אותו? שוב פעם דקס יוצאת דושבגית כלפי קווארק), אבל הסצינה פה בעיקר כדי שדקס תתחקר את קירה על מה הולך איתה ועם אודו ושקירה תספר לה על מה שהיא גילתה במהלך Children of Time. התגובה של דקס משעשעת:DAX: Since when? KIRA: Since I don’t know. Years. I just found out about it last month. DAX: That explains a lot. KIRA: It does? DAX: Not really. It just seemed like the right thing to say.חזרה לעניין הראשי. סיסקו שומע מנוג שמועה לפיה הרומולאנים חתמו על הסכם אי-לוחמה עם הדומיניון - אותו הסכם שהם מנסים להפיל גם על באג’ור. לאף אחד אין ספק - מדובר על הכנה למתקפה על הפדרציה, כשהדומיניון מנסה לנטרל לבינתיים את כל מי שיכול להפריע (כמובן, לא ברור מה הרומולאנים יכולים לעשות; כזכור, הם ריסקו את עצמם די טוב ב-The Die is Cast אבל מאז עבר זמן). בשלב הזה לסיסקו נמאס, וגם לסטארפליט נמאס, וההחלטה היא למקש את חור התולעת כדי למנוע מספינות דומיניון נוספות לעבור. האם זה באמת הפתרון הכי טוב? אין שום דרך לפוצץ את חור התולעת? או אולי סיסקו יכול להיכנס פנימה ולבקש מהנביאים שישמידו את כל ספינות הדומיניון שעוברות? לא מעלים את האפשרויות הללו.הסצינה הבאה כוללת את או’ברייאן, דקס ורום שמנסים להמציא דרך טובה למקש את חור התולעת בלי שהדומיניון יוכלו להתגבר על זה; או’ברייאן ודקס שוברים את הראש בזמן שרום בכלל לחוץ מהחתונה הקרבה ובאה ורק על זה הוא מסוגל לדבר - זה, וכמה פרצי רעיונות אקראיים שהוא זורק בהיסח הדעת ופותרים לאו’ברייאן ודקס את הבעיה. זו סצינה חביבה מאוד, ולא רק בגלל המיתוג מחדש של רום בתור גאון, אלא בגלל שאני בהחלט יכול לראות ישיבות סיעור מוחין אמיתיות שמתנהלות בדיוק ככה.כמובן, לאף אחד אין ספק מה הולך לקרות ברגע ששדה המוקשים ייפרס - הדומיניון יהיה חייב להשתלט על התחנה ולנסות לפרק את שדה המוקשים. אז כולם שואלים על תגבורות, וסיסקו מבהיר שלא יהיו תגבורות ושהם הולכים למקש בכל זאת. זה נשמע כמו תעלול שקוף לגמרי - אם אין תגבורת, זה סימן שהוחלט להקריב את התחנה, לפחות זמנית, ולנצל את הכוח של סטארפליט כדי לתקוף במקום אחר בדיוק בזמן שהדומיניון עסוק עם השתלטות על התחנה. והתחנה? אם יש שדה מוקשים על חור התולעת, כנראה שהיא סיימה את תפקידה בתור “ההגנה של חור התולעת”, לפחות בעתיד הקרוב.אנחנו קופצים עכשיו אל שיחת אודו-קירה שכמעט מתחמקת מ”יחסינו לאן” אבל בכל זאת מגיעה לשם ברגע האחרון, כשאודו מבהיר שלא משנה מה הוא רוצה כרגע, הוא שם את הכל בהשהייה עד שמהומת הדומיניון תעבור. שזה יקרה… מתי? אני מניח שהיא לא תעבור אבל בכל זאת נחזור אל קו העלילה הזה.ואז המיקוש מתחיל, והתחנה זוכה לביקור של וואיון זועם במיוחד שתובע מסיסקו להפסיק עם השטויות ומייד. סיסקו מסרב. זה מופלא - וואיון ממש, ממש כועס, רותח מזעם, ופתאום הוא נרגע, מתחיל להיות סלחני יותר, נחמד יותר, רחום יותר, מתחיל להציע לסיסקו אלטרנטיבות ודרכי ביניים וסיסקו גם נרגע ומסכים, ואז כל אחד פונה לדרכו כשכל אחד יודע שהשני בילשט לו את הצורה והרגע האותנטי היחיד היה הזעם של וואיון בהתחלה. כמות הבעות הפנים שוואיון מחליף במהלך הסצינה הזו היא אסטרונומית, אפשר לעשות מונאטז’ שלהן; לסיסקו יש כרגיל הבעה אחת.סיסקו מודיע לצוות להתכונן לקרב, ולקירה הוא מודיע שהוא הולך לפנות אל ההנהגה הבאג’ורית בתור ה-Emissary ובתור הקפטן של DS9 ולהגיד להם לקבל את הצעת הסכם אי-הלוחמה שוואיון הציע לקאי ווין בפרק הקודם - מן הסתם, כדי להבטיח שאחרי ש-DS9 תיכבש עדיין לא יגעו בבאג’ור. האם באמת אפשר לסמוך על הדומיניון? על פניו, לפחות בשלב הראשון הזה, כן; הם לא חותמים על הסכמים באופן אקראי, וכל עוד באג’ור לא תתקוף אותם אין להם מוטיבציה, בשלב הזה, לכבוש את באג’ור.אז נשאר רק להתכונן לכיבוש. זה מתחיל עם פינוי כל הבאג’ורים מהתחנה, ואנחנו מקבלים סצינת פרידה גארק-זיאל. כשזיאל תוהה איך גארק יסתדר, הוא עונה עם סיכום של גארק על פי גארק: “Well, let me tell you a story. I once knew a Cardassian, a dashing, handsome young man with a promising career. But one day, through no fault of his own, he found himself exiled and alone, with nowhere to turn. But did he give up? No. He struck upon a brilliant plan. Rather than fleeing for the rest of his life, he sought shelter in the one place no one expected him to go. In a stronghold of his people’s most hated enemies. There, surrounded by hostile strangers, he built a life, and there, against all odds, against the merciless logic of the Universe itself, he thrived. “ קצת מזכיר את סצינת ה-Root Beer מ-The Way of the Warrior.אנחנו מספיקים לחתונה של ליטה ורום שמייד אחריה ליטה חוזרת לבאג’ור ורום דורש להישאר בתחנה, ומייד אחר כך מרטוק שיצא לסיור מוציא אזהרה שהדומיניון בדרך ויגיעו עוד כמה דקות, ומייד אחר כך האות שלו מטושטש ומוחלף בדוקאט בעצמו (מלווה על ידי וואיון) שיצא לכבוש את התחנה וממש שמח שסיסקו לא מתכנן להיכנע. מה, דוקאט, אין לך איזה יום הולדת לבן שלך להיות בו? את קרדסיה לנהל? משהו? נההה, בשביל דוקאט הכל אישי. הנקמה בסיסקו אישית, והכיבוש מחדש של DS9 אישי.יש לנו סצינת באשיר-ג’ייק קצרצרה כשהם מתכוננים במרפאה למה שהולך לקרות. זו תזכורת יפה ל-Nor the Battle to the Strong מתחילת העונה ו… אנחנו באמת חייבים לעבור את זה שוב? אולי יש דרך אחרת שלא כוללת מרפאה עמוסה פצועים ומתים?ויש לנו שיחת גארק-אודו בזמן ששניהם מנסים לשמור על קור רוח, אבל אודו מרגיש שוב מבודד לגמרי, עכשיו משכל הסגנים שלו חזרו לבאג’ור, וגארק נזכר בערגה איך ב-The Way of the Warrior הוא נלחם לצד דוקאט וכבר אז התחשק לו לירות לו בגב אבל הוא פשוט חשש שבלעדיו הוא לא יביס את הקלינגונים, ואיך עכשיו לא רק הוא מתחרט על זה אלא עד סוף היום כל אחד בתחנה יתחרט על זה. היי, אני לא מתחרט! דוקאט הוא אחלה אנטגוניסט! אבל יותר מאשר הסתכלות לעתיד וחרטה אני תוהה אם אין כאן קצת רמיזה לעתיד אל מה שמתוכנן להתרחש בסוף הקשת העלילתית של גארק ודוקאט. ימים יגידו.ויש לנו שיחת רום-קווארק, כשקווארק עושה את המיטב שהוא יכול כדי להיות אדם טוב - כלומר, דוחק ברום לברוח לבאג’ור, אבל לרום יש תוכניות אחרות, למשל להישאר עם קווארק, האח שלו שזקוק לו. ורגע, למה קווארק בכלל נשאר? אה, כן, כי “הבר זקוק לי”. אה-הא.ואז הקרדסים מגיעים. דוקאט עוד משתעשע במחשבה לכבוש בנוסף את באג’ור, אבל וואיון הזועם עוצר אותו על הסף. ובכן, כן - נראה שבשלב הזה הדומיניון אכן מצייתים להסכמים שהם חותמים. אבל עוד נראה מה יקרה עם זה. בינתיים ההימור של סיסקו שהחל עוד ב-Rapture השתלם. הצוות בעצם יכול לנטוש את התחנה בלי לחשוש יותר מדי לשום דבר שהוא משאיר מאחור; אבל קודם חייבים לגמור עם המיקוש של חור התולעת, ואיכשהו יוצא באופן מקרי לחלוטין שהמיקוש כמעט נגמר אבל צריך עוד זמן ששווה ערך לכמה דקות קרב. מדהימה רמת הדיוק של צי הדומיניון - היו מגיעים חצי שעה קודם, ולא היה שום טעם לנסות ולעכב אותם, הדיפיינט הייתה חייבת להימלט או להתפוצץ. היו מגיעים חצי שעה אחר כך - הדיפיינט כבר הייתה מסיימת את המיקוש ומתחמקת מהקרב. אבל הם הגיעו בול ברגע הנכון כדי לארגן לנו סצינת קרב סטרילית, עם הרבה פיצוצי חלל אבל מגינים שלא קורסים ובלי פלישה רגלית של ג’אמהדר. במילים אחרות, קרב פחות מטורלל מזה של The Way of the Warrior. לכן אמרתי שהחלק הזה הוא קצת ככה-ככה: האקשן בו נחמד אבל לא מדהים, אין בו תחושת קרב-זה-גיהנום כמו ב-Nor the Battle to the Strong, והסיטואציה אפילו לא מרגישה עד כדי כך נואשת; DS9 מצליחה להדוף את גל ההתקפה הראשון ולזכות בקצת שקט שבמהלכו הדיפיינט מסיימת להניח את המוקשים (עם סיוע מגנרל מרטוק והספינה שלו), ואז כולם בורחים. כל אנשי סטארפליט.דקס מספיקה להציע לוורף נישואין, אבל בצורה מעצבנת, של לענות “כן” להצעה שהוא לא הציע. אפילו כשדקס יוזמת, זה עדיין מוצג בתור הצעה של הגבר. סיסקו מספיק לשאת נאום נרגש שבו הוא מודה לכל אנשי התחנה שהוא משאיר מאחור לפני שהוא נמלט, ומספר שבזמן שהדומיניון עסוקים עם DS9, סטארפליט השמיד את המספנות של הדומיניון בקרדסיה, מה שאומר שכרגע הדומיניון בבעיה - אין להם יכולת לקבל תגבורות דרך חור התולעת, ואין להם דרך לייצר ספינות חדשות. זה היתרון הטקטי שסטארפליט השיג לקראת העימות המתקרב, והמחיר הוא DS9. סיסקו ושאר אנשי סטארפליט בורחים בדיפיינט, וגארק מצטרף אליהם כי הוא ממש, אבל ממש, לא רוצה להיות ב-DS9 כשדוקאט יגיע.אודו וקירה נשארים, וקירה מפעילה את התוכנית שסיסקו הותיר אחריו ומפחמת את כל המחשבים הפיקודיים בתחנה, או משהו. מה אתם אומרים, יש סיכוי שהם מארגנים לדוקאט פרק Civil Defense משל עצמו?כמו כן גם קווארק ורום נשארים, וגם… ג’ייק? זה מעניין. ג’ייק החליט להישאר על תקן העיתונאי שרוצה לסקר את הסיטואציה מקרוב, אבל האם הוא לא לוקח על עצמו סיכון פסיכי מדי? כנראה שנדע רק בעונה הבאה, אבל זה היה מהלך מבריק - זה בהחלט נותן אפשרות לעשות דברים מוצלחים עם ג’ייק גם בעונה הבאה. כמו כן זה מרגיז נורא את סיסקו, אבל כשהוא עומד בפני הבחירה הקשה הוא לא מהסס - הוא לא חוזר בשביל ג’ייק ומכיר בכך שג’ייק הוא אדם בוגר שעושה את ההחלטות של עצמו.ואז דוקאט ושות’ עולים לתחנה, וקירה מברכת אותם בשם הממשלה הבאג’ורית שמעכשיו היא חברה טובה של הדומיניון. וואיון באקסטזה דתית מכך שמשנה הצורה היחיד באיזור החליט להישאר איתם ולא משנה אם אודו מתעקש שהוא כאן בתור אחראי האבטחה (אני תוהה - וואיון מודע לכך שאודו כבר לא אמור להיחשב משנה צורה לגיטימי, בעקבות הבעיטה שלו החוצה ב-Broken Link?). גם דוקאט באקסטזה - גם אודו וגם קירה, כאן, יחד איתו! איזה שחזור של הימים הישנים והטובים! וגם אני מאוד מרוצה - הסדרה מערבבת את כל הדמויות והצירופים ויכולה לרקוח עם הסדר החדש הזה שנוצר, קצר טווח ככל שיהיה, דברים מאוד מוצלחים. איזו דרך מעולה לסיים את העונה.וכדי שזה יהיה באמת מושלם, יש לנו את שתי סצינות הסיום, משני צדי המתרס. בצד הראשון, דוקאט חוזר למשרד האהוב שלו ומגלה שם את המתנה שסיסקו השאיר לו - כדור הבייסבול שלו, עם מסר ה”אנחנו עוד נחזור” המובהק שהוא משדר. וכדי שלא יהיה לנו ספק - תמונת הסיום מראה את הדיפיינט והספינה של מרטוק מצטרפות אל הצי של סטארפליט - וזה חתיכת צי! - משנות את הכיוון שלהן ומתחילות לטוס שוב “קדימה” סימבולית (לא, אף אחד לא חושב שהם בדרך לשחרר את DS9 כרגע בשניה זו ממש, אבל אני משער שהמפיקים תלשו שערות כשהם הבינו שעלול להיווצר רושם כזה). כבר אמרתי שאני מתרגש?פרק סיום עונה טוב, בסדרה שאמורה להמשיך לעונה נוספת וקשורה עלילתית, הוא כזה שטורף את הקלפים ומשנה את חוקי המשחק ועושה את זה תוך התבוננות רחבה במה שקרה עד כה. הפרק הזה עושה את זה מושלם. זה ללא ספק פרק סיום העונה הטוב ביותר עד כה, ולסדרה היו עד כה אחלה פרקי סיום עונה. הגענו פה לסוג של נקודת שיא.",
        "url": "/ds9//S05/E26/Call_to_Arms"
      }
      ,
    
      "s05-summary": {
        "title": "עונה 5 – סיכום",
        "content": "אז מה היה לנו?פעולת קומנדו נועזת בעורף הקלינגוני. הצוות מגלה שמלחמה היא גיהנום. ענייני חיזור חביבים של זוגות מוזרים. ג’ייק סיסקו מגלה שמלחמה היא גיהנום. או’ברייאן מנסה להציל את אשתו שנחטפה. עושים כיף חיים עם טריבלים. עושים פחות כיף חיים על רייזה. לא עושים כיף חיים בכלל על טרוק נור של תחילת ימי אודו. אודו וקווארק מגלים שאודו וקווארק הם גיהנום. סיסקו מתחרפן בגלל ענייני דת. העבר האפל של קירה רודף אותה. אודו כושל קצת פחות בתור אבא. סיסקו מתחרפן בגלל ענייני מאקי. פעולת קומנדו נועזת בעורף הג’אמהדרי. הדומיניון פולשים! העבר האפל של באשיר רודף אותו. אודו כושל קצת פחות בתור מאהב. קווארק מגלה שמלחמה היא גיהנום. העבר האפל של קירה רודף אותה. ענייני חיזור חביבים של זוגות מוזרים. אנחנו נזכרים למה קלינגונים זה מגניב. פרדוקס מסע בזמן נותן לנו בוקס בבטן. תם ונשלם הסיפור של המאקי. או’ברייאן מנסה להציל את נוג שנחטף. עושים כיף חיים עם קלפי בייסבול. הדומיניון משתלט על התחנה!אוקיי, וואו. איזו עונה מצויינת.באתי לעונה הזו בציפיה שעד סופה כבר נהיה שקועים עמוק במלחמה עם הדומיניון, וזה לא קרה; הפיצוץ האמיתי הגיע רק בדקות הסיום של העונה. עד אז התחושה הייתה בעיקרה של “השקט שלפני הסערה”, למרות שזו כבר הייתה עונה מלחמתית, אבל מלחמה מהסוג הגועלי של ההתכתשויות השוליות לכאורה, שלא ברורה משמעותן האמיתית בטווח הארוך, אבל לכל האנשים שמוצאים את עצמם במרכזן הן כואבות מאוד. כך זה היה ב-The Ship, כך זה היה ב-Nor the Battle to the Strong, וכך זה היה אפילו ב-By Inferno’s Light. בסופו של דבר, העונה אכן קידמה את העלילה המרכזית של הסדרה עד לשלב שבו היא סוף סוף מתחילה באמת, אבל שם עצרנו.אז העלילה המרכזית היא לא הסיבה שהעונה הזו כל כך טובה. היא טובה פשוט כי אין בה כמעט שום פספוס. כי גם הפרקים החלשים שלה הם טובים, ובעונות מוקדמות יותר היו בקלות בולטים לטובה. יש בדיוק פרק אחד בעונה הזו שהוא ממש גרוע - Let He Who Is Without Sin…. יש עוד כמה פרקים שהם קצת נשכחים - בעיקר A Simple Investigation ו-The Darkness and the Light ו-Business as Usual, אבל גם הם היו סבירים בהחלט לצפיה. אולי זה לא מקרי שבמרכז שלושת הפרקים הללו יש את אודו, קירה וקווארק - שלוש מהדמויות הטובות בסדרה, שגם כשבונים סביבן פרק חלש הן עדיין מאפשרות לו לשמור על כבוד.וכשזה היה טוב זה היה ממש, ממש טוב. ולעתים קרובות בצורות שלא ציפיתי להן והפתיעו אותי. לבחור את “הפרק הכי טוב בעונה” לעונה הזו זה בלתי אפשרי - יש הרבה יותר מדי. עדיין, יש כמה שהרגישו לי מיוחדים בצורה זו או אחרת: ראשית, Nor the Battle to the Strong עם התחושה האנטי מלחמתית המחודדת שלו (כאילו למדו את The Ship שעשה את זה טוב, ואז שיפרו עוד יותר) ועם התפקידים המוצלחים שהוא נתן לג’ייק ובאשיר שנזרקו הרחק מעבר לאיזור הנוחות שלהם (וטוב שכך, כי זה הוציא מהם את המיטב). שנית, Trials and Tribble-ations שלא באמת היה פרק של DS9 אבל בתור פרק מחווה לסדרה המקורית הוא היה נפלא. כמו כן By Inferno’s Light ו-Call to Arms נתנו לנו בדיוק את הטלטולים והאקשן שציפינו להם מהעימות עם הדומיניון, גם בעצימות נמוכה, ו-Soldiers of the Empire אולי היה פרק הקלינוגנים הטוב בפרנצ’ייז עד כה. אבל זה Children of Time שממש תפס אותי בהפתעה והפיל אותי לקרשים בלי שציפיתי לכך.כל זה די בלתי נתפס כשחושבים על כך שאנחנו כבר בעונה 5. סדרות דרמה נוטות לאבד גובה בשלבים מתקדמים כל כך, אם הן בכלל מחזיקות עד לשם. היוצאת מן הכלל היא כמובן TNG, שגם אצלה עונות 5-6-7 היו החזקות ביותר. מהבחינה הזו, DS9 ממשיכה בצורה נאמנה את המסורת לבינתיים. זה גם לא מפתיע עד כדי כך שהסדרה הפכה למוצלחת כל כך; אחרי השקעה עצומה בדמויות וקווי העלילה, עם דגש על דמויות משנה רבות ומוצלחות, העונה הזו קוטפת את הפירות בקלות יחסית, כשהיא מסוגלת לשחק עם כל מה שאנחנו כבר מכירים. תחשבו על Doctor Bashir, I Presume - בלי היכרות ארוכה עם באשיר והיחסים שלו עם הדמויות בתחנה, הפרק הזה לא היה עובד טוב. החשיפה שבבסיס שלו לא הייתה כזו מעניינת. כיום, סדרות עושות חשיפות כאלו כבר בעונה הראשונה; הן חלק מהתכנון המקורי של הדמות. כאילו הפכנו לסדרות של פאנצ’ים במקום של בניית דמויות טובות שאחר כך אפשר לבנות פאנצ’ים כאלו עליהן גם בדיעבד, בהחלטה של הרגע האחרון.הבדל בולט אחד בין העונה הזו ועונה 4 הוא בכך שהעלילות השונות התקדמו, ואפילו התקדמו ממש. מה היה לנו? הדומיניון? פלש סוף כל סוף. המאקי? הושמדו, אבל לא בלי לתת לנו פרקים טובים. המלחמה נגד הקלינגונים? הסתיימה בצורה סבירה בהחלט, וגם החידוש של הברית עם הפדרציה נעשה בצורה טובה, ונתן לנו דמות בונוס חדשה (מרטוק). הפוליטיקה הקרדסית? עברה טלטלה יסודית כשדוקאט חוזר בגדול. הפוליטיקה הבאג’ורית? עברה טלטלה יסודית כשסיסקו מנע מבאג’ור (בחוכמה, מתברר) להצטרף לפדרציה. החברה הפרנגית? הגיעה למצב שכל עתידה תלוי בפרנגית בודדת, בחברה שמסרבת לתת לנשים כוח. בקיצור, אנחנו מתקדמים.בואו נדבר על דמויות. כמעט ולא היו פרקי “דמויות בודדות” העונה; רוב הפרקים סובבים לכל הפחות סביב זוג כלשהו (שלושת הפרקים החלשים יחסית שציינתי קודם? אולי שלא במקרה, בהם הדמות די סולו). יש זוגות די מובהקים כמו דקס-וורף (שאחראים לפרק הגרוע ביותר בעונה, אבל גם לאחד מהפרקים הטובים ביותר בה) או סיסקו-אדינגטון, והיו שילובים קצת יותר מפתיעים כמו ג’ייק-באשיר או גארק-וורף וכדומה.סיסקו היה ונותר דמות בעייתית מבחינתי. הוא מעניין כשהוא מתחרפן, ולכן Rapture ו-For the Uniform היו פרקים מוצלחים שלו, אבל לא היו להם השלכות אישיות עליו למרות שהן עוסקות בדיוק בחציית הגבולות שלו; כתוצאה מכך, לא ברור אם יש משהו שיכול להשפיע על הדמות עצמה. בדרך כלל הוא משעמם. כשהוא מתמודד עם אנטגוניסט כלשהו - דוקאט, וואיון, אדינגטון - יוצא שאני אוטומטית בעד האנטגוניסט. מה יהיה? הקפטן אמור להיות נקודת החוזק של הסדרה, לא אחת מהדמויות החלשות בה.למרבה המזל יש את קירה. קירה היא כל הדברים המעניינים שבסיסקו אין, והעונה נתנו לה מספיק את אור הזרקורים כדי שנרגיש את זה. אני נוטה לחשוב עליה בתור הדמות המוצלחת של העונה. גם יתר הדמויות קיבלו זרקור יפה לטעמי אם כי פחות מרכזי; באשיר צריך לקבל ציון לשבח על Doctor Bashir, I Presume שמרגיש לי כמו פרק הדמות הבודדת הטוב בסדרה עד כה. אפילו ג’ייק סיסקו, שבעונות הקודמות היה זנוח על פי רוב למעט ב-The Visitor קיבל כאן מספיק זמן מסך, שני פרקים מצויינים סביבו (אחד הומוריסטי והשני לחלוטין לא) ולמרות שהוא כבר לא בנישת “הילד המעצבן” הוא עדיין דמות סבירה בהחלט גם מחוץ לה. הדמות היחידה שקצת קרטעה לטעמי העונה הייתה וורף, אבל זו כנראה אשליה אופטית שנובעת מכמה שהעונה הקודמת הייתה מוצלחת עבורו.גם דמויות המשנה האהובות חזרו העונה לעוד סיבוב מוצלח. גארק, דוקאט, רום, נוג, קאי ווין, בראנט, אישקה, זאק - כולם היו מוצלחים. גם מרטוק היה תוספת נחמדה. אבל אם תשאלו אותי מי דמות המשנה של העונה, זו דמות שהצטרפה (מחדש, במובן מסויים) רק לקראת סוף העונה ובכל פרק שלה הייתה כיפית בצורה לא רציונלית - וואיון. ראינו כבר לא מעט וורטה בסדרה, ורובם לא היו מוצלחים בשום צורה; וואיון קולע בול אל מה שהגזע הזה אמור להיות. מבחינתי הוא עכשיו הפרצוף של הדומיניון, ולא משני הצורה.אה, כן, מישהו ראה משנה צורה כלשהו שאינו אודו העונה? זה של The Ship לא נחשב. די נחמד כמה הסדרה הסתדרה טוב בלי האנטגוניסטים המרכזיים לכאורה שלה, אם כי אני מקווה שהם כן יחזרו מתישהו (כן, היה את זה של באשיר באמצע העונה וכמעט שכחתי ממנו).רשימת רגעים אהובים מהעונה (וואו, יש הרבה):                        35. מה הקטע עם החליפות?!         (Trials and Tribble-ations)                                    34. אחריך! לא, אחריך!         (The Begotten)                                    33. וורף מרדים תינוק         (Business as Usual)                                    32. קווארק בדייט מושלם עם קלינגונית ואילו וורף שומע אופרה         (Looking for par'Mach in All the Wrong Places)                                    31. האם תהיה הספונסר שלי באקדמיה?         (In Purgatory's Shadow)                                    30. במערב אין כל חדש         (Nor the Battle to the Strong)                                    29. אני מנסה לשמוע אופרה קלינגונית!         (In the Cards)                                    28. מה עובר על הארון הזה?!         (Ferengi Love Songs)                                    27. התכוונתי לכל מילה שאמרתי         (The Ascent)                                    26. אתה חי? איזו הפתעה משמחת!         (Blaze of Glory)                                    25. הארבה מגיע!         (Rapture)                                    24. הצ'יף זה עניין אחד, אבל *מיילס* זה עניין אחר         (Looking for par'Mach in All the Wrong Places)                                    23. קינאנו בפתיחה של Voyager אז הנה רפרנס סטאר וורס משלנו         (Apocalypse Rising)                                    22. אודו נגד אודו         (Things Past))                                    21. דוקטור, דוקטור, דוקטור, דוקטור?         (Doctor Bashir, I Presume)                                    20. נוג שומר על החוק והסדר         (Blaze of Glory)                                    19. אני נכנע!         (By Inferno's Light)                                    18. באשיר חוזר הביתה         (Doctor Bashir, I Presume)                                    17. סיסקו-קלינגון יותר מוצלח מסיסקו-אדם         (Apocalypse Rising)                                    16. אלף הפרצופים של וואיון         (Call to Arms)                                    15. מה זאת אומרת אלו קלינגונים?!         (Trials and Tribble-ations)                                    14. הוא רק בן אדם, והוא מנצח אותי!         (For the Uniform)                                    13. אודה לברין האלמוני         (By Inferno's Light)                                    12. תזכורת - לא כדאי להתעסק עם גארק         (Empok Nor)                                    11. נצא לדרך עם שיר!         (Soldiers of the Empire)                                    10. לאו'ברייאן יש משימה מיוחדת בשביל רום         (The Assignment)                                    9. גארק פוגש את האויב הגרוע ביותר שלו         (By Inferno's Light)                                    8. המזימות המסתוריות, הרמזים המעודנים!         (Ties of Blood and Water)                                    7. אודו-בוגר סיפר לי כמה דברים         (Children of Time)                                    6. מנוחת הלוחמים         (Nor the Battle to the Strong)                                    5. וכעת נדבר על רדשירטס         (The Ship)                                    4. האם הם שרים שירים על ציד הטריבלים הגדול?         (Trials and Tribble-ations)                                    3. קרדסי עם כדור בייסבול         (Call to Arms)                                    2. וכך זה מתחיל         (In Purgatory's Shadow)                                    1. וכך זה *באמת* מתחיל         (Call to Arms)                ",
        "url": "/ds9//S05/Summary"
      }
      ,
    
      "s06-e01-a-time-to-stand": {
        "title": "עונה 6 פרק 1 - A Time to Stand",
        "content": "העונה הקודמת הסתיימה בשוט מושלם - צי ענקי של ספינות סטארפליט שבא להראות לדומיניון מה זה ושאנחנו עוד נחזור. העונה הזו נפתחת בשוט מושלם - צי קטן של ספינות סטארפליט שבקושי מצליחות לזוז ואחת עולה באש ונגררת על ידי אחרת.זוכרים איך ב-TNG היה את הפרק הקטן הזה, The Best of Both Worlds, שנגמר בקליפהאנגר מטורף ואיכשהו ידענו שהכל ייפתר בסופו של דבר בפרק תחילת העונה הבאה? עושה רושם שזה לא מה שהולך לקרות פה.עברו שלושה חודשים. הצוות של הדיפיינט נותר אותו צוות - סיסקו, דקס, או’ברייאן, באשיר, נוג וגארק, ואנחנו מתעדכנים איתם קצת. המלחמה? הולכת לא טוב, אבל עזבו את זה, יש לנו דיאלוג גארק באשיר! זה מזמן לא קרה! ובדיאלוג הזה יש טוויסט נחמד במיוחד, כי גארק מדבר עם באשיר גם על כך שמאז שהתגלה (ב-Doctor Bashir, I Presume) שבאשיר מהונדס גנטית הוא רק משוויץ עוד ועוד בכישורי החישוב הזריזים שלו. למשל, הוא מחשב את סיכוי ההישרדות שלהם ל-32.7%! בסופו של דבר גארק המסכן מתלונן שבאשיר לא סתם מהונדס גנטית, הוא וולקני. וזו קריצה מובהקת ל-TOS ולאינסוף השיחות ברוח זו של ד”ר מקוי עם ספוק - רק שהפעם הרופא הוא המכונה והחייזר הוא האנושי.יש לנו הצצה קטנה לוורף ומארטוק שבאים לבקר, אבל וורף ממשיך לעצבן אותי. הוא ודקס מתכננים את החתונה, והוא פוץ על הפרטים הקטנים. כן, אני מבין שההתעקשות שלו באה לומר כמה זה חשוב לו ומעסיק אותו ויקר לו. אבל בשורה התחתונה שוב יש לנו וורף שאומר לדקס מה לעשות והיא משתפת פעולה כדי לזרום איתו. מה שהיה אמור להיות מערכת יחסים כיפית ומוצלחת וחטף מהלומה אדירה ב-Let He Who Is Without Sin… לא הצליח ממש להתאושש מאז.בינתיים על DS9 (ברשותכם, אדבק בזה ולא אקרא לה טרוק נור) העניינים… לא כאלו גרועים? כזכור, באג’ור בסוג של ברית עם הדומיניון, והדומיניון נראה די נחוש לשמור את המצב ככה. התחנה עדיין מוארת, לא כמו בימי הכיבוש הקרדסי העליזים. אין עבדים. אין התעללויות. לא ברור מה בדיוק היקף הסמכויות של דוקאט (שמשום מה מתעקש להישאר בתחנה כל הזמן - הלו, אין לך קרדסיה לנהל?). קירה ממשיכה לפעול בתור מה שנראה כמו סגנית מפקד התחנה ומשגרת עלבונות כלפי דוקאט ואילו וואיון מנסה לפייס ולשמח את כולם בזמן שהוא רותח מזעם על דוקאט שעדיין לא הצליח להיפטר משדה המוקשים שמונע הגעה של תגבורות דרך חור התולעת, שלא לדבר על הלבן הזה שכל הג’אמהדר צריכים ומתחיל לאזול.הייתי מתחיל לרחם על הדומיניון או אולי אפילו לחבב אותו, אבל קצת מאוחר מדי בשביל זה - ראינו יותר מדי זוועות שהם אחראים להם (זוכרים את The Quickening?). אפשר להתמקד בחיבה לוואיון ספציפית; ממילא “הדומיניון” פה זה רק הוא וג’אמהדר שאי אפשר לחבב. וואיון נשאר גם בפרק הזה אגוז קשה לפיצוח - ממש קשה להבין מתי הוא מעמיד פנים ומתי הוא באמת ידידותי. למשל, תראו מה קורה עם ג’ייק סיסקו: וואיון מאפשר לו להתרוצץ חופשי בתחנה ולא נוגע בשערה משיערות ראשו, אבל בשיחה של ג’ייק איתו הוא לא מהסס לספר לו שהוא מנע את השליחה של כל הדיווחים העיתונאיים שג’ייק חשב שהוא מדווח, כי הם “לא אובייקטיביים”. למעשה, הוא די משכנע: למשל, הוא מתלונן שג’ייק קורא להם כוח כיבוש למרות שהתחנה היא קרדסית ולדומיניון יש ברית עם באג’ור ולא כובש אותה. אז כן, אנחנו עדיין נגד הדומיניון, אבל זה כיף שהם לא הרוע המוחלט שציפינו שהם יהיו. קווארק אפילו אומר את זה במפורש בשיחה עם קירה ואודו - המצב בתחנה עכשיו טוב.אם הכל כל כך טוב, מה רע? ובכן, למשל, דוקאט רע. הוא מזמן את קירה ונוקט גישה ישירה יותר כלפיה מאשר בעונות הקודמות, באופן שהוא כבר הטרדה מינית מובהקת (אבל בינתיים, לא יותר מכך). שלא במפתיע, היא מתנגדת לכל דבר שהוא אומר, צורחת עליו במפורש שלעולם לא יהיה ביניהם כלום ומעיפה את היד שהוא מנסה לשים עליה. והוא, כמובן, צוחק. אני מרוצה גם מדוקאט - תפקיד הרע הזה מתאים לו לגמרי. הבעיה היחידה היא שעכשיו לא ברור לי מי אני יותר מקווה שיהרוג אותו - קירה או גארק.ומה עם אודו? נראה שהוא מנסה להישאר על הגדר בשלב הזה; לכאורה הוא עדיין קצין האבטחה אבל בפועל כל הצוות הבאג’ורי שלו לא נמצא. אלא שהבאג’ורים מתחילים לחזור לתחנה (לתחנה שנשלטת על ידי קרדסים! אני לא מבין איך הם מסכימים לזה) וקירה מבקשת מאודו שינסה לנצל את ההשפעה שלו כדי לאשר להם לשאת נשק ולחזור לכוח האבטחה. השפעה, של אודו? על מי? דוקאט? אה, כמובן, וואיון מתייחס אל אודו בתור אל. זו עוד תכונה של וואיון שגורמת לכך שיהיה קל לחבב אותו - עם כל כמה שהוא דיפלומט ערמומי וחלקלק, נראה שהסגידה שלו לאודו היא משהו שמעבר לשליטתו ואפילו מעבר לרציונל שלו. ממש עצוב. אבל לאודו זה מחזיר את אנשי הצוות שלו, במחיר זה שהוא נאלץ להצטרף למועצת המנהלים של התחנה.בינתיים, על הדיפיינט… כל הצוות מורד מהדיפיינט ומועבר לספינה אחרת, בעצם. איזו ספינה? הספינה הג’אמהדרית שהם תפסו ב-The Ship, ומשמשת עכשיו לפעולת קומנדו נועזת שמטרתה לפוצץ את מאגר הלבן שהג’אמהדרים צריכים. הספינה לא נוחה לאף אחד מאנשי הצוות, קשה לניווט, גורמת לכוחות פדרציה לרדוף אחרי ולירות בה בטעות, והיא מופעלת עם מכשיר סטייל גוגל גלאס שגם עושה כאב ראש נוראי לסיסקו אבל גארק דווקא מסתדר איתו לא רע - והיא מביאה את כוחותינו האמיצים אל בסיס החומר הלבן בשלום.התוכנית פשוטה - להעביר להם מיכלים עם פצצה ולברוח. רק שכמובן, אחרי שהפצצה כבר מופעלת עם השהייה של שתי דקות ומועברת אליו הבסיס מתחיל להיות חשדן ומסרב לפתוח את המגן סביבו שיאפשר לספינה לצאת. זה מצריך את כולם לאלתר תוכנית בריחה שתופעל במדויק עם פיצוץ הפצצה, ובאשיר מחשב מהר בראש מתי בדיוק צריך להתחיל לזוז, והכל מדוקדק עד השניה האחרונה - ואז הפצצה מתפוצצת מוקדם מכפי שהם ציפו ובסוף הם מוצאים את עצמם עם משימה מוצלחת ובסיס שהושמד ומעניין מה יהיו ההשלכות הללו, אבל גם עם ספינת ג’אמהדר מקרטעת וחצי שבורה שאיבדה את מנוע ה-Warp שלה בלב השטח הקרדסי, מרחק 17 שנים, שני חודשיים ושלושה ימים משטח הפדרציה (אם מאמינים לבאשיר). אולי יש לנו פה התחלה של Voyager חדש? כנראה שלא, אבל נגלה רק בפרק הבא.סך הכל, לא חושב שאפשר לדרוש יותר מפרק תחילת עונה שמגיע אחרי תהפוכות גדולות כמו בפרק הקודם. רוב הפרק הוא אקספוזיציה, אבל כזו שמכניסה אותנו היטב לעניינים. הדמויות עדיין כיפיות. העונה נראית מבטיחה ואפילו היה אקשן. קדימה במלוא המרץ!",
        "url": "/ds9//S06/E01/A_Time_to_Stand"
      }
      ,
    
      "s06-e02-rocks-and-shoals": {
        "title": "עונה 6 פרק 2 - Rocks and Shoals",
        "content": "אוקיי, זה היה מרשים.מבחינה עלילתית, הפרק מזכיר מאוד את The Ship מהעונה הקודמת - הצוות תקוע על כוכב לכת מבודד יחד עם כוח ג’אמהדרי שצר עליהם, הלחץ מתגבר, ואין פתרונות קלים. בעונה 5 זה עבד מצויין; והנה מגיע הפרק הזה ועושה את אותו הדבר, אבל הרבה יותר טוב. מה זה אומר, “הרבה יותר טוב”? איך בכלל אפשר לקחת פרק מצויין מעונה 5 ולהתעלות עליו ככה? מה זה אמור להביע?הסיבה שזה עובד עוד יותר טוב, לדעתי, היא בכך שכאן סיר הלחץ שפועל גם על הצד השני גלוי לנו מההתחלה, ואנחנו מקבלים הצצה למה שעובר עליהם בדיוק כמו למה שעובר על אנשי סטארפליט, והאינטראקציות שנוצרות בעקבות כך הן הייצוג הכי מייאש של הסיטואציה המלחמתית שבה שני הצדדים תקועים; אולי אפילו מיקרוקוסמס של מה שצפוי לנו. והפרק לא מהסס לסיים את זה רע. כמובן, “רע” כאן לא יכול לכלול “דמויות מרכזיות נהרגות”, וגם זה שהורגים רדשירטס לא מרשים אף אחד; לכן הפרק מוצא דרכים אחרות, טובות יותר, לגרום לנו להרגיש רע.כבונוס, יש לנו עלילת משנה DS9-ית שבה עובר על קירה סיר לחץ דומה, שגם הוא מבוצע היטב.מה בכל זאת רע בפרק? שני דברים. ראשית, וזה אולי בלתי נמנע - הוא מאוד, מאוד גזעני. שוב יש לנו אפיון של כל הוורטה וכל הג’אמהדרים על פי כמה תכונות אופי בסיסיות. הפרק לא מנסה לומר שזה שגוי, אלא שזה דווקא נכון ואוי כמה שזה מבאס. במקרה של הג’אמהדרים יש לזה סוג של הצדקה - הרי המייסדים יצרו אותם ככה בכוונה. אבל במקרה של הוורטה? הוורטה שיש בפרק הזה הוא מניפולטור נאלח מהזן הגרוע ביותר שמעורר שנאה בכל רגע שהוא על המסך; ממש לא וואיון, וגם לא מנסה להיות (אין לי שום תלונות לשחקן, שעושה עבודה מצויינת כאן), מה שמשאיר את וואיון בתור הוורטה היחיד עד כה שלא מרגיש לגמרי כמו רוע טהור.והדבר השני הוא דקס. חייבים לדבר על זה. בלי שום הצדקה עלילתית או צורך בכך, אנחנו מקבלים פרק שבו דקס נפצעת קשה בתחילת הפרק ומבלה את שאר הזמן מרותקת למיטה. בשביל מה? היא לא על תקן מונייז מ-The Ship כי בשום שלב לא נראה שהיא גוססת; היא ממשיכה לדבר עם הצוות, כך שאין כאן פערי מידע שעליהם הפרק מסתמך. אומרים משהו על כך שהסימביונט אולי נפגע ואולי לא; ייתכן שיתייחסו לזה בעתיד, אבל גם בשביל זה לא היה צורך לשתק אותה. זה מצטרף ליותר מדי פרקים שבהם דקס הופכת לפסיבית, בפרט כאלו שסובבים סביבה: Dax, Invasive Procedures, Civil Defense, Equilibrium… מה יהיה?הפרק מתנהל כך: אנחנו מתחילים על סיפון ספינת הג’אמהדר החצי-משותקת מהפרק הקודם ונזרקים ישר אל מרדף על ידי עוד ספינות ג’אמהדר שבו כולם בורחים לתוך הערפילית הקרובה ומתרסקים על כוכב נטוש. ביי ביי ספינת ג’אמהדר ששוקעת לה בים פסטורלי. אבל רגע, לפני שרואים את הספינה, החלק של הפרק שאחרי הטיזר נפתח בכלל עם זוג ג’אמהדרים מדברים. על מה הם מדברים, כמה שבא להם ללכת מכות עם קלינגונים? ובכן, לא: על עניינים כמעט פוליטיים. אחד מהג’אמהדרים, רמטקלאן, הוא “שלישי”, אחרי הראשון והשני שנהרגו בהתרסקות, והוא והג’אמהדר האחר מדברים בכלל על הוורטה שלהם שנפצע בהתרסקות, ואיך שהשלישי פקפק בהנחייה של הוורטה להיכנס לערפילית (מה שהוביל להתרסקות שלהם), והאם היה ראוי לערער או לא, וכדומה.זו לא הפעם הראשונה שאנחנו רואים ג’אמהדר שלא מקבלים דברים כמובנים מאליהם, אבל אני לא מרגיש שאי פעם קיבלנו פוקוס כזה עליהם - להיחשף לשיחות הפרטיות שלהם בצורה שכזו. זה מעניין במיוחד כי הג’אמהדר הם “אורקי החלל” של הסדרה הזו - לוחמים ברוטליים וצמאי דם לכאורה שלא מפגינים כמעט שום מחשבה או עצמאות - והנה, אנחנו רואים שוב ושוב שזה לא המצב ושגם בקרב הג’אמהדר יש אינספור גוונים. וזה למרות שהגזע הזה אמור להיות אורקי חלל. הוא מהונדס להיות אורקי חלל. אבל הוא לא. שוב ושוב עולה ההשוואה המתבקשת בין הג’אמהדר של DS9 והקלינגונים של דיסקברי, שהם כן אורקי חלל מהזן הגרוע ביותר (להבדיל, כמובן, מהקלינגונים של TOS שלא היו שונים במיוחד מבני אדם, או מהקלינגונים של TNG ו-DS9 שהם גזע מפותח ומעניין, ראו Soldiers of the Empire).במקום אחר בחוף, גארק עוזר לנוג להיחלץ מהמים ולא לגמרי ברור למה נוג לחוץ; מזכירים לנו בהמשך הפרק את הקטע הזה ב-Empok Nor שבו גארק השתגע ולקח את נוג בתור בן ערובה ותכנן לרצוח אותו באכזריות. ובכן, עושה רושם שנוג לא שכח את זה, וזה יפה שהסדרה זוכרת. כמו כן, המצב של שאר הצוות: דקס פצועה, החללית שלהם הושמדה, אין להם תקשורת, הם תקועים על כוכב לכת מרוחק בתוך ערפילית הרסנית בעומק השטח הקרדסי, ולאו’ברייאן נקרעו המכנסיים. כן, הצליחו להכניס רגע קומי גם לפרק הזה ואפילו הדמויות צוחקות.ובינתיים, ב-DS9, קירה מתעוררת, מסתכלת בראי, מחייכת, ואז יוצאת לעוד יום עבודה על תחנה מלאה בקרדסים וג’אמהדר. כיף חיים! השוט של קירה החצי מנומנמת נכנסת למעלית עמוסה בחבר’ה הללו נכנס אוטומטית לרגעים הגדולים של העונה.ובינתיים, אצל סיסקו ושות’… רגע, לא, אנחנו שוב מתמקדים באויבים. הפעם בוורטה ששוכב לו חצי גוסס במערה אבל מתעקש שהוא הולך לשרוד. ולא נראה שהסיכויים שלו טובים כל כך - ייקחו עוד עשרה ימים לפחות עד שיתקנו את התקשורת, ובינתיים יש לו ג’אמהדר זועמים על הראש שדורשים מהחומר הלבן, והוא מביא להם כמות זעומה שבזעומות. מה שאומר לנו שכבר לא ממש נשאר לו. וזה עניין גדול גם מבחינת הג’אמהדר - מעט לבן אומר שהם יתפקדו פחות טוב, עוד לפני החלק שבו הם משתגעים ומתים.ובינתיים, אצל סיסקו ושות’ - יורים עם פייזר על סלע כדי להתחמם! הא! אני תוהה מתי לאחרונה זה קרה בסדרת סטאר טראק מאז ימי TOS העליזים (למשל, ב-The Enemy Within סולו מתחמם על ידי פייזר על סלע). פרט לכך, נראה שמצב הרוח שם די טוב. עדיין מריצים בדיחות על המכנסיים של או’ברייאן וכדומה, וגם דקס מתאוששת קצת. ברור שהפרק רוצה ליצור כאן ניגוד למה שמתחולל אצל הדומיניון, שם המתח בשיא וכולם רוצים להרוג את כולם. זו מניפולציה טיפה שקופה, מה גם שב-The Ship כבר ראינו איך גם סטארפליט יודעים להיות סיר לחץ; מצד שני, אני בעד המסר שהפרק/סדרה מנסה להעביר בזכות המודל הסטארפליטי לחיים, ליקום ובכלל, אז אני זורם. אולי הייצוג הטוב ביותר לקטע הזה עד כה היה נאום ה”אני מיילס או’ברייאן ואני מתכוון להישאר בחיים!” מ-To The Death; גם כאן או’ברייאן הוא במרכז מה שהופך את סטארפליט לאנושיים יותר.אבל חייבים ליצור איזה שהוא קשר בין שני המחנות, אז גארק ונוג יוצאים לשיטוט ונתפסים על ידי הג’אמהדר. נוג רק צועק את שמו ואת המספר הסידורי שלו, אבל גארק קצת יותר חכם מזה וכשהוורטה שואל אם יש אצלם רופא, הוא עונה שכן. הוורטה מרוצה, ושולח את הג’אמהדר למשימת סיור. מה הוא זומם?בינתיים, על התחנה, ג’ייק סיסקו “מראיין” את קירה ואודו. ההקשר הנוכחי הוא שליחה של 4,000 “מנחים” מהדומיניון לבאג’ור, כדי לסייע להם עם מה שלא יהיה. כולם וורטה לא חמושים (לא ידעתי שיש עד כדי כך הרבה וורטה!). זה עדיין מעורר זעם ומהומות והפגנות מתכוננות שאודו וקירה המיואשים תוהים איך לעצור וג’ייק משמש בתור קול המצפון שלהם ושואל אם הם מתכננים למנוע את זכות ההפגנה על התחנה. כצפוי, אודו וקירה מתפוצצים ועוזבים וג’ייק המסכן נשאר להתחרט על בחירות המילים שלו. יש כאן אחלה שימוש בג’ייק בתור הצופה מן הצד שנמצא בערך באותה עמדה שבה קירה הייתה בזמן הכיבוש הקרדסי.חזרה אל הכוכב - סיסקו ושות’ יוצאים לסיור בעקבות גארק ונוג האבודים, וג’אמהדר מתחילים לירות עליהם - בניגוד להנחיות של הוורטה. אף אחד לא נפגע וכשרמטקלאן מגיע הוא מפסיק את הקרב, מארגן נסיגה ונוזף בג’אמהדר שהתחיל לירות. הקרב הזה הוא תוצאה ישירה של המחסור של ה”לבן” - הג’אמהדר כבר לא מציליחים להסוות את עצמם ומתחילים לעשות טעויות. גם הם מרגישים את הלחץ.הוורטה זועם כשהוא שומע על התקרית ורוצה להעניש את הג’אמהדר שפתח בה, אבל רמטקלאן מסרב לשתף עם זה פעולה ולספר לו מי הסורר - לדבריו, רק לו מותר להעניש את אנשי הצוות שלו. אם קודם לא היה ברור כמה הג’אמהדר מחוממים על הוורטה וההפך, עכשיו זה ברור - אבל כולם ממשיכים לציית להיררכייה והכללים שהדומיניון קבע.בינתיים על DS9 מצפה לקירה אחת מהבאסות הגדולות ביותר שלה בסדרה. היא נפגשת עם הודק שמארגנת את ההפגנה ומנסה לשכנע אותה לרדת מזה. הודק מאוד סבירה ושואלת מה האלטרנטיבות ואיך כן אפשר להילחם ומה קירה יכולה לעשות כדי לעזור להם, וקירה נאלצת לומר שוב ושוב שאין מה לעשות כרגע וצריך לחכות ו… ורואים שהיא מבינה באמצע שהיא הפכה להיות בדיוק מה שהיא התנגדה לו בזמן שהייתה במחתרת. זה שלמחרת בבוקר במקום הפגנה הודק פשוט מתאבדת בפומבי בטיילת שובר את גב הגמל.בינתיים רמטקלאן מגיע אל סיסקו כדי להעביר את הדרישה של הוורטה - סיסקו ובאשיר יבואו במקום גארק ונוג, ייפגשו עם הוורטה ואחר כך יוכלו לחזור בשלום. סיסקו בהתחלה עושה קונצים:SISKO: Sounds like he wants to trade two low-ranking prisoners for two more valuable ones. Would you make a deal like that? REMATA’KLAN: No. SISKO: Then why should I? REMATA’KLAN: You shouldn’t. SISKO: You’re not a very good negotiator, are you. REMATA’KLAN: I was not sent to negotiate. I was instructed only to deliver the terms.התמרון הזה הוא סוג של שבירת קרח, ומרגע זה ואילך סיסקו מנסה לפרוץ את חומת המשמעת של רמטקלאן ולשכנע אותו לבגוד בוורטה - כולל אזכור של התקרית מ-To The Death שבה הג’אמהדר חיסלו את הוורטה שלהם.לא עובד.יש כאן באסה דומה לזו של אודו ב-The Abandoned. הג’אמהדר מרגישים כל כך קרובים ברגע אחד, וכל כך רחוקים רגע אחר כך!מכל מקום, מכיוון שיש יותר מדי ג’אמהדרים מכדי שהם יוכלו להתמודד איתם בלי התגבורת של גארק ונוג, סיסקו מסכים לעסקה. כשהם מגיעים למערה של הדומיניון, הדבר הראשון שבאשיר עושה הוא ניתוח חירום של הוורטה - כשהוא מתחיל, כל הג’אמהדרים מתקרבים מייד להציץ. כפי שהוורטה אומר “הם לא מנסים להגן עלי, הם פשוט מעולם לא ראו את הפבנוכו של וורטה”. עוד הומור, משולב עם עוד המחשה לאנושיות של הג’אמהדר ולמתח בינם לבין הוורטה - מושלם. הפרק הזה סוחט את המיץ עד הסוף מכל מחווה קטנה אפשרית.ועוד מחווה קטנה שהיה מתבקש להכניס, והוכנסה - ביום שאחרי ההתאבדות, שוב יש לנו סיקוונס של קירה מתעוררת - קירה מביטה במראה - קירה נכנסת למעלית - קירה מגיעה לגשר הפיקוד. בלי דיבורים. כל מה שיש לשחקנית לעבוד איתו הם הפרצופים, והיא עושה עבודה מושלמת.גם הסצינה הבאה מושלמת. הוורטה מתעורר אחרי הניתוח של באשיר - הוא ישרוד. אבל הוא רוצה לדבר עם סיסקו ובאשיר בפרטיות. הוא מראה לו שלא נשאר לו כמעט “לבן” לתת לג’אמהדר, ומסביר לו שהתוכנית - בין אם סיסקו ירצה ובין אם לאו - היא כזו: הוא שולח מחר בבוקר את הג’אמהדר להסתערות על המערה של סיסקו, והוא ייתן לסיסקו את תוכנית הקרב המלאה כדי שהם יוכלו להפוך אותו לטבח חד צדדי של ג’אמהדר. אחר כך הוורטה יביא להם מכשיר תקשורת שאו’ברייאן יוכל לתקן, ויסגיר את עצמו אליהם בתור שבוי מלחמה. או כפי שבאשיר אומר זאת: הוא יעביר את יתר המלחמה במנוחה בזמן שהאנשים שלו נרקבים על הכוכב הזה. החיוך של הוורטה בשלב הזה הוא מושלם; סוף סוף פגשנו וורטה שמרגיש מרושע באמת.כמובן, אין טוב בלי רע. זה בדיוק השלב שבו אני מרגיש שהוורטה מרושע יותר מדי. שהוא יותר מדי סטריאוטיפ של “כל הוורטה הם נוכלים מניפוליטביים מרושעים”. ובכן, אני מניח שיש לנו את וואיון כדי לראות אם הסטריאוטיפ הזה יכול להיסדק קצת; וכמו כן, זה פחות עניין של גזע ויותר של התפקיד הספציפי של הוורטה הזה - מפקד זוטר יחסית (להבדיל מוואיון שמקבל משימות בכירות).איך אנשי סטארפליט מקבלים את זה שהם אמורים לטבוח ג’אמהדר? די קשה. גארק מרוצה ומזהיר את בני האדם מהחוקים הטיפשיים שלהם, אבל היתר מתלבטים מאוד. לא שיש להם ברירה - גם הסיטואציה נגדם, וגם סיסקו צועק על כולם שאין פה דיבייט.ובינתיים, בתחנה - קירה מנהלת שיחה קצרה עם אודו שמבהירה שהיא הולכת לחדש את ימי המחתרת העליזים. איך? כמה? למה? נחכה עם זה כבר לפרק הבא, כי הגיע הזמן לעימות הגדול עם הג’אמהדר!ובכן, סיסקו מנסה. באמת באמת מנסה. כשהג’אמהדר נכנסים למלכודת הוא חושף את עצמו ומנסה לשכנע את רמטאן לרדת מהעסק. הוא מבהיר לו שהוורטה מנסה להרוג אותם; הוא מציע שבאשיר יסמם את הג’אמהדר כדי להגן עליהם מהשפעות המחסור ב”לבן” עד שהם ישיגו מלאי חדש; הוא מבהיר להם שהם במלכודת ולא יכולים לנצח; הוא אומר שהוורטה לא ראוי לנאמנות שלהם. ואיך כל זה נגמר?REMATA’KLAN: He does not have to earn my loyalty, Captain. He has had it from the moment I was conceived. I am a Jem’Hadar. He is a Vorta. It is the order of things. SISKO: Do you really want to give up your life for the order of things? REMATA’KLAN: It is not my life to give up, Captain. And it never was.מה עוד נשאר לעשות? סיסקו חוזר לעמדה שלו, ואז הג’אמהדר מתחילים לירות, הורגים רדשירט סטארפליט (מיותר לחלוטין, אלו לא הרדשירטים שעליהם אנחנו מצטערים פה) ונקצרים כולם מול המצלמות. העשן עוד לא מתפוגג וכבר מגיע לו הוורטה שמח ומאושר, בוחן את שדה הקטל ואומר לסיסקו שכמה חבל שלא נשארו לו עוד שני מיכלי “לבן” נוספים, כי אז לסיסקו ושות’ פשוט לא היה סיכוי.זו אולי הסצינה הכי מקוממת בכל הסדרה עד כה. האם אפשרי בכלל לראות את הסצינה הזו ולא לרצות לנפץ את הראש של הוורטה הארור הזה במו ידינו?!אז אנחנו מסיימים את הפרק בכך שאנחנו מצטערים על המוות של לוחמים חסרי רחמים שניסו להרוג את סיסקו ושות’ וגם הצליחו חלקית; ואנחנו זועמים על מי שהולך להציל אותם משם ובלעדיו הם כולם היו מתים בידי הג’אמהדר. המניפולציות שהפרק הזה עשה לנו, זה משהו. תנו לי עוד מזה, בבקשה.",
        "url": "/ds9//S06/E02/Rocks_and_Shoals"
      }
      ,
    
      "s06-e03-sons-and-daughters": {
        "title": "עונה 6 פרק 3 - Sons and Daughters",
        "content": "נכון שהפרק הקודם היה “כמו הפרק ההוא מעונה 5 רק יותר טוב”? אז עכשיו יש לנו פרק “כמו הפרק ההוא מעונה 5 רק פחות טוב”, כשהפעם “הפרק ההוא” הוא Soldiers of the Empire. שוב יש לנו פרק שהחלק העיקרי שלו מתרחש על ספינה קלינגונית - אותה ספינה, אותו קפטן (מרטוק), אותו קצין ראשון (וורף), בלי דקס (אוף), עם צוות שמרגיש מגוון ומעניין ועם קלינגון שלא לגמרי ברור מה הוא עושה שם והאם הוא מתאים בכלל לכל החרא הקרבי הזה. אז זה היה מרטוק; הפעם זה הבן של וורף, אלכסנדר. רגע, מה?נקודת הפתיחה של אלכסנדר לא הייתה מוצלחת במיוחד. בעונה 2 של TNG צצה דמות מגניבה של חצי-קלינגונית בשם ק’יילר ועשתה דברים עם וורף. הופס, קופצים לעונה 4 ולפרק פוליטיקה קלינגונית סבוך במיוחד ומחזירים את ק’יילר רק כדי להרוג אותה במהלך Fridging קלאסי שגורם לוורף ללכת ולעשות דברים ולהרוג קלינגונים ולהישאר תקוע עם ילד שאמור להיות בן שנה אבל כבר נראה גדול הרבה יותר מזה. ומאז הוא רק גדל וגדל. עכשיו ב-DS9 הוא אמור להיות בן 8, אבל הוא כבר בשלב הטינאייג’ר הזועם. די דומה למה שקורה עם עץ מדבר מסויים בסדרת סרטים מסויימת.קשה לומר שעשו הרבה עם אלכסנדר ב-TNG, ולא לגמרי ברור אם יעשו הרבה יותר מזה גם כאן. העניין הוא שהפרק לא עובד טוב כל כך בפני עצמו. אם הוא היה משמש בתור דלת כניסה של דמות חדשה לסדרה, דמות שאחר כך תהיה חשובה ותעשה דברים מעניינים, מילא; אבל אני בספק אם זה המצב כך שהפרק צריך להישפט בפני עצמו, ובפני עצמו הוא מלודרמה משפחתית לא כל כך מעניינת, עם פתרון די בנאלי. האם זה עדיין פרק נחמד של “דברים שקורים בחללית קלינגונית”? כן, אבל אני מודה שקיוויתי ליותר.אז מה שקורה הוא שוורף ושות’ הצילו את סיסקו ושות’ מהכוכב שבו הם נתקעו בפרק הקודם, הם מחזירים אותם, מקבלים תגבורת ונוסעים לדרכם. התגבורת - כמה קלינגונים סבירים ואחד אלכסנדר שלא ברור מה הוא עושה שם בכלל כי חוץ מזה שהוא בן 8 הוא גם מעולם לא הראה נטיה להיות קרבי או להקשיב לוורף או משהו. אז למה הוא שם? בשביל וורף? הוא מתעלם מקיומו. אז למה? לא ברור. הפרק לא מסביר, והאמת היא שאני לא ממש מבין.אז שליש פרק זה “וורף לא מבין מה אלכסנדר עושה פה, מרטוק לא מבין מה הולך פה, אלכסנדר לא מסביר לנו מה הולך פה”. השליש השני הוא “אלכסנדר חוטף מכות”. כי אתם יודעים, ככה זה קלינגונים. זוכרים איך ב-Soldiers of the Empire, בשניה שדקס זיהתה שמישהו שם עשוי להיות בעייתי היא החטיפה לו Sucker punch והתחילה לצרוח עליו כשהיא מרתקת אותו לרצפה? אז זה בדיוק מה שאלכסנדר לא יודע לעשות כשאחד הקלינגונים מחליט להתעלק עליו, וזה נגמר בקרב שבסופו וורף מתערב. מרטוק חושב שוורף טעה ושזה היה נגמר בשריטות לאלכסנדר או מקסימום בכמה עצמות שבורות. היי, מה, כמה עצמות שבורות? מה גם שההוא כבר נראה כאילו הוא בדרך להוציא לאלכסנדר את המעיים. בקיצור, קשה להיות וורף וקשה להיות אלכסנדר.אבל אלכסנדר צריך לחטוף יותר מאשר מכות אמיתיות - גם מכות מטאפוריות! אז הספינה שנמצאת במשימת ליווי ומצפה כל רגע להתקפה אכן נתקלת בהתקפה, ונראה שכל רגע ייתקע בה טיל וכולם מתכוננים לפגיעה - ואז מתברר שאלכסנדר שכח לכבות את אחת מסימולציות הקרב. וכנראה שהתעלם מה-“Tutorial” שאמור להיות כתוב בגדול על המסך בכאלו סיטואציות או משהו. צחוק צחוק, אבל אני לא רץ להאשים את אלכסנדר במה שהוא בבירור בעיה מהותית בעיצוב ממשקי משתמש. מה יקרה אם ספינה באמצע תרגיל שכזה תיקלע לקרב אמיתי?הקלינגונים דווקא לוקחים את הפאשלה ברוח טובה - עדיף קרב מדומה על פני לפספס את הקרב האמיתי וכדומה. למעשה, ככל שהפרק מתקדם כך היחס של הקלינגונים לאלכסנדר הוא יותר סבלני; התחושה היא שזה לא בגלל שאלכסנדר נותן להם סיבות מיוחדות לחבב אותו (הוא לא - הוא דמות משעממת נורא) אלא פשוט כי ככה זה קלינגונים, הם לא סתם אורקי חלל מופרעים, הם בסופו של דבר סבלניים גם לפאשלות של מתחילים.המשך הפרק כולל עוד נסיון של וורף להיות הורה - כלומר, ללמד את אלכסנדר להרוג דברים. זה לא נגמר טוב. גם נסיון של מרטוק לדובב את אלכסנדר לא נגמר טוב. אז וורף ומרטוק מחליטים להעיף את אלכסנדר לכל הרוחות, מה שבטח לא יעזור לתסמונת הנטישה שבטח יש לו מכל הפעמים שוורף שלח אותו לקיבינימט. אבל כדי שאלכסנדר יישאר מארגנים לנו סוף סוף היתקלות עם הג’אמהדר והזדמנות לאלכסנדר להיות גיבור, לרדת להנדסה או מה שזה לא יהיה שם ולסובב את המה שזה לא יהיה שיציל את החללית מהרס. וכמובן שהוא גם ייתקע בטעות בתוך חדר ויצטרכו לחלץ אותו לקול צחוקם של הקלינגונים.וזה לכאורה מספיק כדי שכל הבעיות עם אלכסנדר ייפתרו ותהיה לנו סצינת הצטרפות שלו לבית של מרטוק.לא יודע, אני לא מרגיש שזה עובד כל כך טוב.וקו העלילה השני? ובכן, הוא מדאיג. הוא מדאיג כי הוא כולל את זיאל, הבת של דוקאט, שחזרה מבאג’ור אל התחנה אחרי שדוקאט הביא אותה בעצמו. מהחלק הזה של הפרק אנחנו לומדים שא) זיאל היא הדבר היחיד שעדיין משאיר את דוקאט קצת אנושי וב) הולך לה יותר מדי טוב בחיים ובקרדסיה מעריכים את יכולות הציור שלה וחוזים לה עתיד גדול ו… אתם כבר מבינים לאן זה הולך, נכון? הסדרה מכינה את הקרקע כדי לחסל אותה ולשבור את דוקאט סופית ומי יודע מה זה יעשה לקירה המסכנה שבכל החלק הזה של הפרק היא קרועה בין כמה שהיא מחבבת את זיאל וכמה שהיא שונאת את דוקאט.דוקאט ממשיך להטריד מינית את קירה בכל הזדמנות אפשרית, עד כדי לשלוח לה שמלה סקסית למסיבת המה שזה לא יהיה של זיאל - קירה ממשיכה באופן עקבי להעיף אותו קיבינימט וגם את השמלה שלו (שהוא מעביר הישר אל זיאל כאילו הוא קנה אותה במקור בשבילה - רגע נפלא בפרק בינוני, שמציג את דוקאט בו זמנית בתור האפס הנאלח שהוא וגם בתור האב החביב שהוא רוצה להיות). אבל זהו בערך, גם קו העלילה הזה לא מתקדם יותר מדי, ומסתיים בזה שקירה מבינה שהיא לא יכולה להיות חברה של זיאל כל עוד אבא שלה בסביבה. כאמור, אני לא רואה סיבה אמיתית לקו העלילה הזה אלא אם הולכים לעשות משהו מאוד נבזי איתו בהמשך.האם זה היה פרק גרוע? ממש לא. האם זה היה פרק טוב? לא יותר מדי. אני מנחש שבסטנדרט של העונה הזו הוא יהיה אחד מהחלשים שלה, ואני מודה שלא ברור לי אם היה אפשר אחרת, בהתחשב בקווי העלילה שעליהם הוא נבנה.",
        "url": "/ds9//S06/E03/Sons_and_Daughters"
      }
      ,
    
      "s06-e04-behind-the-lines": {
        "title": "עונה 6 פרק 4 - Behind the Lines",
        "content": "זה היה פרק טוב, אבל מתחילה להתקבל תחושה שקו העלילה המפוצל לא עוזר יותר מדי לסדרה ושהיא עצמה מתחילה להתכנס כדי להיפטר ממנו. חלק מהבעיה היא שלא נראה שיש לרוב הצוות מה לעשות - הם נמצאים בדיפיינט, יוצאים לכל מני משימות, חוזרים בהצלחה וחוגגים עם תותח לייזר שרוף ביד או משהו הזוי בסגנון, וזהו. לא נראה שהם הולכים להתרסק שוב ולתת לנו עוד Rocks and Shoals כמו בימים הישנים והטובים של לפני שני פרקים. אז אילו דרמות כבר יש?הפרק מנסה להטיל את יהבו על סיסקו, שמקבל סוג של קידום והופך לשליש של אחד האדמירלים, כל זה בזמן שהדיפיינט אמורה לצאת לעוד משימה סופר-דופר חשובה מעבר לקווי האויב והפיקוד על הספינה מועבר לדקס. זה לא פרק דקס ואנחנו לא רואים שום דבר ממה שהוא אחד מהרגעים הגדולים של דקס בכל הסדרה; במקום זה אנחנו נשארים עם סיסקו במשרד בשתיים בלילה כשהוא מחכה שהדיפיינט תחזור והאדמירל נוזף בו שיחזור לישון והוא עצמו מנסה להרגיע את וורף הלחוץ.יודעים מה? זה עובד לא רע, למרות שזה לא הכי מלהיב בעולם. אפילו המשחק של אייברי ברוקס בסדר גמור הפעם וסיסקו יוצא סימפטי, אבל זה כל מה שיש בקו העלילה הזה. סצינת הסיום היא עם דקס שמנהלת את טקס התותח-לייזר-שרוף כשסיסקו מביט מהצד וזה היה יכול להיות מרגש אם היינו מאמינים שהוא אכן לא יחזור לתפקיד הקפטן הסטנדרטי שלו עוד כמה פרקים.אני רוצה לחדד את מה שהלך כאן: עוד פרק שבו דקס מוזזת הצידה. נותנים לה תפקיד שהיא לא מילאה עד כה (בגלגול הזה, לפחות). שולחים אותה למשימה מסוכנת. כמה התעסקות יש במה שעובר עליה? כלום. עוד פעם דקס מתגלה בתור הדמות הכי מבוזבזת בסדרה. ולא בגלל שהדמות עצמה לא מעניינת; בעונות האחרונות היא השתפרה מאוד מהבחינה הזו. אפילו לא בגלל שלא נותנים לה לעשות דברים, כי נותנים - פשוט לא טורחים לשים את הזרקור עליה.ומה קו העלילה הראשי? ובכן, הוא על DS9 והוא פנטסטי.זה מתחיל עם קירה ורום בתור שמשון ויובב שמסתכלים על הקווארקיה מלמעלה וזורחים כמו חניבעל שאומר I love it when a plan comes together, בזמן שמזימה שלהם לסכסך בין הקרדסים לג’אמהדר מצליחה וכולם הולכים מכות בגלל שטויות שכתב דאמאר, הסגן של דוקאט. לא ברור כמה זה תרם למאמץ המלחמתי הכולל, אבל זה בהחלט תורם לנו הצופים סצינה שבה וואיון מגיע עם דוקאט להרגיע את הרוחות ומצווה על דוקאט הזועף לחייך. כל סצינה עם וואיון היא קריאה נרגשת לצילומי מסך. כל. סצינה.אודו לא כל כך מרוצה מתעלולי שמשון ויובב הללו - הוא בכלל רצה למנוע את הפעולה הזו וקירה פעלה בניגוד לבקשות שלו. בכלל, נראה שאודו עכשיו נמצא בתפקיד שקירה הייתה בו קודם - מנסה להיות הגורם המתווך והמרגיע, ודה פקטו זה שמשמר ומתחזק את הכיבוש. אודו מתחיל לזעוף על כך שקירה מפקפקת בנאמנות שלו, וכשקירה מנסה להרגיע אותו פתאום מגיע משהו שבאמת הולך לגרום לנו לפקפק בנאמנות שלו - משנת הצורה ההיא. כן, ההיא. מי שקיבלה על עצמה לייצג את הרוע המוחלט בסדרה הזו, ועומדת במשימה בכבוד. והנה היא פה בשביל… בשביל מה?ובכן, היא נתקעה בצד הלא נכון של חור התולעת וכנראה החליטה שאם כבר היא שם, אז הגיע הזמן להציל את אודו מעצמו. מה עם כל הקטע הזה של הנידוי שלו וכדומה? ובכן, קו העלילה הזה די נזנח והיא אומרת שמשני הצורה “סלחו” לאודו. עוד נראה אם היא התכוונה לזה, אני מניח, אבל כרגע היא פה על תקן, ובכן, אין מילה טובה לזה - הפאם פאטאל שמפתה את אודו. לא לעשות סקס, חלילה; להתחבר לאינטרנט. כלומר, הקטע הזה ששניהם הופכים ביחד לעיסה וחולקים… דברים?בשלב הזה תהיתי לעצמי - אה, אודו…? אתה, ובכן, יודע כל מני דברים על המחתרת וכדומה? אתה לא פוחד שמשהו מהמידע הזה ידלוף? זוכר איך כשלקחו אותך למשפט בשרשרת הגדולה אתה הצלחת לרגל ולחשוף שגאורון הוא משנה צורה? אז מה אם זה לא היה נכון! בכל מקרה, אל תדאגו. כשקירה באה לדבר עם אודו והוא מספר לה על ה”סקס” הוא מרגיע אותה שהוא לא חשף כלום. ובכן, זה מעודד. אבל חוץ מהעניין הזה, איך קירה מקבלת את הדבר הזה שאודו עושה? ובכן, הדיאלוג הוא די מושלם:ODO: The Link isn’t about exchanging information. It’s about merging thought and form, idea and sensation. KIRA: It sounds like a perfect way to manipulate someone. ODO: She’s not manipulating me. KIRA: Ever since the day you two crossed paths, she has lied to you, tricked you, stood in judgment of you. I don’t trust her. I don’t understand how you can. ODO: I Linked with her. If she had some hidden motive, I would have sensed it. She’s just trying to teach me about myself, about what I’m capable of becoming. KIRA: An Intergalactic Warlord, maybe? Because that’s what she is.עכשיו, צריך לקדם את העלילה איכשהו, אז קווארק שומע את דאמאר מתרברב שהוא גילה איך לפרק את שדה המוקשים, ומתברר שאכן כנראה יש לו דרך לעשות את זה בזכות קרן השקרכלשהו שהתחנה יודעת להפיק. הנה יש למחתרת הזדמנות לפעולת חבלה משמעותית! רק שבשביל לפוצץ את הקרן שקרכלשהו, צריך שרום יגיע לאיזור שקרלכשהו ויחכה שאודו יבטל את הממבו-ג’מבו הגנה. אודו מתחייב לעשות את זה בשמונה על השעון ברגע שהוא יגיע למשרד בבוקר.תנחשו מה? הוא לא מגיע!מילא שהוא לא מגיע, אבל כאן מגיעה נקודת התורפה של הפרק - הפרק רוצה שזה שאודו לא מגיע יהיה בעל השלכות הרסניות לגמרי על המבצע - שהמבצע ייכשל לחלוטין ורום ייתפס. זה מה שקורה, אבל למה שזה יקרה? אין פה שום הגיון. מה שקורה בפועל הוא שרום מתחיל לפעול מתוך הנחה שאודו ביטל את ההגנות, ואז מופעלת אזעקה. למה רום לא מחכה לאישור מקירה שאפשר להתחיל לפעול? היא עומדת מול המשרד של אודו ומחכה לראות מה קורה. אה, אתם אומרים, זה אחד מהפרקים הללו של “עם פלאפונים הכל היה נפתר”? אבל יש להם פלאפונים! קירה מתקשרת לרום להודיע לו שלא יפעל באיחור של כמה שניות ותו לא. אבל למה שקירה תתקשר? למה רום לא מחכה לאישור להתחיל לפעול? רום לא טיפש; קירה לא טיפשה; אין שום הצדקה לארגון הכושל הזה של המבצע למעט זה שהתסריטאי רצה תוצאה מסויימת אבל לא לחשוב על דרך סבירה להוביל אליה.ולמה אודו לא בא? ובכן, אתם יודעים, סקס עם משנת הצורה. זה מוביל לסצינת סיום שהיא מחרידה כמעט כמו זו של Children of Time, ודומה לה להחריד - קירה מתפוצצת מזעם על אודו שהרס להם את הכל, ואודו… ובכן, לא אכפת לו במיוחד, והוא נראה די מסומם באופן כללי. והוא מדבר על איך שקירה לא יכולה להבין דברים כי היא לא משנת צורה. וכדי שיהיה ממש קריפי, משנת הצורה נכנסת לחדר אחרי שקירה עוזבת בשביל תמונת הסיום המושלמת.אם יש לי בעיה עם הפרק, זה שכמו ב-Rocks and Shoals יש לנו כאן גזענות של הקבלת בני אדם וחייזרים. שני הסיפורים בפרק הם מקבילים בכוונה; בשניהם יש לנו דמות סמכותית שנשאבת מהפעילות הנוכחית שלה על ידי דמות בכירה ממנה. במקרה של סיסקו קשה לו מאוד לעזוב והמחשבות שלו נשארות עם הדיפיינט גם בתפקיד החדש; במקרה של אודו היה מספיק מגע קל שבקלים כדי שהוא יתנתק ויגרום אסון של ממש לחברים שלו. כעת תנחשו - מי מבין שניהם הוא האדם ומי החייזר?",
        "url": "/ds9//S06/E04/Behind_the_Lines"
      }
      ,
    
      "s06-e05-favor-the-bold": {
        "title": "עונה 6 פרק 5 - Favor the Bold",
        "content": "קשה לקרוא לפרק הזה “פרק” בכלל, כי אין לו ממש עלילה. יש לו הבטחה “בפרק הבא תהיה עלילה!” וכל הפרק מוקדש בשביל להתחמם לקראת העלילה הזו, בעיקר עם שלל אינטראקציות של דמויות. בואו נדבר על אינטראקציות של דמויות. הסדרה הזו כבר הוכיחה שהדבר הכי טוב בה, בקלות, הוא באינטראקציה של דמויות. אז מהבחינה הזו הפרק הזה פנטסטי ונהדר ובהחלט מכין אותנו היטב לפרק האמיתי שיהיה הפרק הבא. אבל זה לא באמת פרק.אנחנו מתחילים עם סוג של פיצוי על הפרק הקודם בכך שאנחנו רואים את קפטן דקס בפעולה, מוציאה לפועל מארב מוצלח לספינות ג’אמהדר בסיוע הספינה של וורף. רק שהניצחון הזה הוא די חסר משמעות כי מייד או’ברייאן מדווח שמצווים על כולם לסגת, מה שגורם לדקס ללכת לצעוק על סיסקו בהזדמנות הראשונה שיאללה חלאס עם כל הנסיגות נמאס (תודה על התמלול של הקהל בבית, דקס). סיסקו לא מתרגש, ומצהיר שגם לו נמאס ולכן הולכים להפעיל תוכנית קטנה שלו שמטרתה - לכבוש מחדש את DS9. אה-הא! אקשן!טוב, האקשן יהיה רק בפרק הבא. מכאן ועד סוף הפרק: אינטראקציות של דמויות.אינטראקציה א’: גארק עם כל הצוות, אחרי שהוא נתקע בכל מני תחקורים ופיתח פראנויה בריאה כלפי הפדרציה. אוהבים אותך גארק. כמו כן: זה כל הגארק שיהיה לנו בפרק הזה למעט בסצינה האחרונה. ביי ביי גארק. אתה מוצלח, אבל בשביל להיות מוצלח אנחנו צריכים אותך על המסך ופשוט אין לנו זמן.אינטראקציה ב’: סיסקו משכנע חבורה של אדמירלים פוצים שהוא צודק. יש שם וולקנית, אז שתבינו כמה המשימה קשה. הוא מצליח בלי להתאמץ, כי… בפרק הזה אין זמן לקונפליקטים. אני כן רוצה להתעכב על הנקודה הזו. סיסקו התחיל את הסדרה בתור קצין זוטר יחסית, שקיבל משימה בחור נידח יחסית (ואחרי חמש דקות, עם גילוי חור התולעת, התברר שזה דווקא מיקום אסטרטגי קריטי אבל נעזוב את זה). שוב ושוב יוצא בסדרה הזו שהוא הופך להיות אסטרטג-העל של הפדרציה, וגם דיפלומט העל שלה (תסתכלו על התפקיד שלו בעימות עם הקלינגונים, למשל). זה לא אמין. אצל הסדרה השכנה, בבילון 5, עשו את זה הרבה יותר טוב. כאן יש להם מרכיבים דומים (למשל, מעמד הקדוש הבאג’ורי של סיסקו, שאכן זוכה להתייחסות יפה בסדרה ומנוצל לפרקים לא רעים בכלל) אבל סצינת ה”סיסקו משתלט על האסטרטגיה של הפדרציה” נעשית פה בלי המרכיבים הללו.אינטראקציה ג’: קווארק וקירה… משתפים פעולה? שניהם מנסים להציק לאודו, שעדיין מסתגר בחדר עם הדבר ההוא, לגבי הקטע העגום ההוא שבגלל אודו רום בכלא ואוטוטו יוצא להורג. שניהם נכשלים כי, ובכן, למה שהג’אמהדר יתנו להם להיכנס לחדר. טוב, זה היה זריז.אינטראקציה ד’: אודו והדבר ההוא. זה כבר מספיק קריפי לכשעצמו, אבל הם גם עשו סקס-של-מוצקים, וזה אפילו עוד יותר קריפי. וההיא מתעקשת לדבר על קירה, אז זה סופר-קריפי. אני דווקא מרוצה מכך שהם עושים זוועות כאלו עם אודו, אבל אלוהים אדירים אני אשמח כשזה ייגמר.טוב, תקשיבו, בינתיים הפרק לא כזה מוצלח, האינטראקציות הן או קצרות מדי או מעוררות תחושות אי נוחות ובכלל לא כיפיות ואני… הו הו הו, קירה נגד וואיון!אינטראקציה ה’: קירה הולכת אל וואיון, שמנסה להבין את הקונספט של “ציור” ואת הציורים של זיאל בפרט, ולמנוע ממנו להוציא להורג את רום. וואיון מסרב בתוקף אבל לבו לבו עם קירה והוא באמת מנסה להסביר את עצמו. והטיעונים שלו כמעט נשמעים הגיוניים. וואיון הוא פשוט הייצוג המושלם של האויב. הוא כמעט גורם לנו לשכוח שמדובר על תחמן נאלח שמייצג דיקטטורה רצחנית.טוב, זה היה מוצלח. איך יתעלו על זה, אולי… הא, פרנגים?אינטראקציה ו’: קווארק וליטה באים לבקר את רום, שדי השלים עם זה שהולכים להרוג אותו, בניגוד לליטה וקווארק שעמוק בשלבי ההכחשה והמיקוח. יותר מכך - רום מנסה לשכנע את קווארק לקחת את כל היצירתיות שבה הוא זומם לשחרר את רום, ולנצל אותה בשביל להשלים את המה שזה לא יהיה השמדת מקגאפין שעלול להרוס את שדה המוקשים. וזהו, לא יהיה יותר רום בפרק (אבל עדיין לא הורגים פה אף אחד) וגם לבקשה שלו מקווארק לא יהיה המשך - זאת אומרת, לא יהיה המשך בפרק הזה. הכל פה הוא הכנה לפיצוץ של הפרק הבא. מצד שני - היי, שמתם לב שעשו עכשיו קטע שכולו דמויות שאמורות להיות הפוגה קומית, וזה דווקא היה קטע רציני לחלוטין ואפילו מכמיר לב שיכולות להיות לו השלכות רבות משמעות בהמשך? טוב, כן, הוא כן היה קצת קומי.אינטראקציה ז’: דוקאט נגד זיאל, אחרי שקירה מגייסת את זיאל לנסות ולהציל את רום. זה נגמר כמו שזה חייב להיגמר - בזה שזיאל מעליבה את דוקאט בטענה שהוא קרדסי אמיתי, והוא לוקח את זה בתור מחמאה ומנסה להעביר את זה גם אליה. בום. הנה עוד זרעי פיצוץ של הפרק הבא… אה, רגע, לא. יהיה פיצוץ קטן גם בפרק הזה - אולי העלילה היחידה פה. בואו נעזוב לרגע את קו ה”אינטראקציות” כדי לעקוב אחרי קו העלילה הקטן הזה עד סופו.ובכן, אנחנו רוצים פיצוץ, ולכן אנחנו רוצים שמישהו יחטוף מכות. למי נרביץ? אה, יש לנו דמות מושלמת בשביל זה! דאמאר! דאמאר הוא הסגן של דואקט, ובהתאם לכך הוא גרסה קטנה ובלתי נסבלת שלו. כדי שנשנא אותו עוד יותר בפרק הזה הוא מציק לקירה ומתפאר בפני קווארק שעוד שבוע שדה המוקשים יורד והכל בזכותו. ואז דוקאט מבקש מדאמאר שישכנע את זיאל לחזור לדבר איתו.עכשיו, דאמאר הוא הרבה דברים: למשל, הוא… אה… קרדסי. והוא גם… אה… מיליטריסט? אבל דבר אחד ברור, וזה שדיפלומט גדול הוא לא. למה דוקאט שולח את דאמאר למשימה כזו? האם דוקאט באמת טיפש (כן!) או שהוא רוצה שדאמאר יחטוף מכות (כן!). בכל מקרה, דאמאר הוא לא רק לא-דיפלומט אלא גם אידיוט, ולכן הוא מנסה “לשכנע” את זיאל לחזור למוטב כשקירה נמצאת איתה. וכמובן, מהר מאוד הוא מגיע ללומר שחבל שהיא לא נרקבה במחנה הכלא ההוא ולתפוס אותה בכוח. מה שנותן לקירה הזדמנות לקרוע לו את הצורה במכות (המסכן מנסה להחזיר; אין לו סיכוי). תודה, פרק, היינו צריכים את זה.חוץ מזה, ההתרברבות של דאמאר בפני קווארק גם היא בעלת משמעות מעשית - בעזרת ג’ייק סיסקו שמצא דרך להבריח מידע מחוץ לתחנה קווראק וקירה משגרים אל סיסקו את הידיעה על הירידה הקרבה ובאה של שדה המוקשים, מה שגורם לסיסקו לצאת למתקפה שלו קצת לפני המועד המתוכנן, בלי התגבורות המלאות שהוא ציפה להן. זה מזמן לנו שתי סצינות בנאליות לחלוטין אבל שמשום מה עושות לי חם בלב - נוג, שקיבל העלאה בדרגה, אומר תודה לאו’ברייאן על העזרה, וסיסקו חוזר לכיסא הקפטן של הדיפיינט.וחוץ מזה יש וואיון בפרק, אז הוא אוטומטית טוב. בסצינה אחת הוא עומד עם דוקאט ומביט על שדה המוקשים שמתפצפץ לו לאיטו ובכל פעם שבה דוקאט הנלהב אומר לו תראה תראה הנה פיצוץ וואיון אומר שהוא מצטער אבל העיניים של הוורטה חלשות והוא לא יכול לראות טוב. לעומת זאת, העיניים של הג’אמהדר מצויינות - כנראה שהם היו צריכים את זה יותר מאיתנו! זו הפעם הראשונה, לדעתי, שיש התייחסות כלשהי לכך שגם הוורטה הוא גזע מהונדס - ודרך מעודנת של וואיון להזכיר לנו שגם הוא בסך הכל כלי משחק פה. אחר כך וואיון ודוקאט מתייעצים שוב, בענייני “הצי של סיסקו מגיע לפה!!!!!” כשדאמאר החבול נכנס ודורש לעצור את קירה והוא ודוקאט מתחילים להסתודד בצד עד שלוואיון נמאס והוא מתרה בהם שצריך להמתין עם הריבים המשפחתיים עד אחרי סוף מצב החירום הצבאי. כששני הקרדסים הנזופים בוהים בו בתמיהה על שנתפסו בקלקלתם הוא מוסיף “Weak eyes, good ears”. כה מושלם.עוד אינטראקציות, מהסוג הקריפי יותר - המייסדת מדברת עם אודו (מנקודת התצפית הקבועה שלו על הטיילת) על כמה שה-solids עלובים ותקועים רק בפרספקטיבה אחת (בית זכוכית, מייסדת, בית זכוכית!) וצריך לשבור אותם ועוד שאר מריעין בישין. אודו עדיין נראה מסטול לגמרי ולא מתנגד יותר מדי. ואז מגיע וואיון כדי לדווח ומנסה להחמיא למייסדת כמה טוב היא הצליחה לנטרל את אודו. כשהיא שומעת “לנטרל” היא כמעט מתפלצת ונוזפת בוואיון וזה כל כך עצוב! אני ממש מתחיל לרחם על הוורטה. בניגוד לג’אמהדר, שנראה שהם פשוט גזע חסר תקווה, אני תוהה האם ועד כמה הוורטה מסוגלים להציל את עצמם מהזוועה של הדומיניון.סוף הפרק הוא, ובכן, פשוט האמצע - הצי של סיסקו (בתוספת גארק - ברוך השב גארק!) נתקע מול הצי של הדומיניון. ואתם יודעים איך זה חלל - זה מרחב חד ממדי לגמרי שבו אם מישהו חוסם את הדרך שלך אתה חייב לעבור דרכו. אז בואו נחכה לפרק הבא ונראה איך הם עוברים דרכם!",
        "url": "/ds9//S06/E05/Favor_the_Bold"
      }
      ,
    
      "s06-e06-sacrifice-of-angels": {
        "title": "עונה 6 פרק 6 - Sacrifice of Angels",
        "content": "ובכן, בנינו לקראת הרגע הזה לא רק מהפרק הקודם, אלא מתחילת העונה (ויש שיאמרו שעוד מלפני כן). השתלם? ובכן, כן היה לא רע בכלל! אני חייב להודות שאני מעדיף פרקים כמו Children of Time או Rocks and Shoals שנותנים את האגרוף בבטן בצורה פחות בומבסטית, אבל בתור פרק שמטרתו לספק Payoff בומבסטי, זה כנראה היה הכי טוב שהסדרה הציעה עד עכשיו.וזה לא טריוויאלי. בואו ניזכר בתחילת עונה 2, שם היה נסיון ליצור קו עלילה של שלושה פרקים. זה התחיל לא רע בכלל; זה השתפר בפרק השני; ואז הפרק השלישי היה ברובו סתמי (כן, היו כמה קטעים חביבים בכל זאת) והעלילה נסגרה בצורה לא מספקת. כאן הצליחו לעשות את זה עם קו עלילה של שישה פרקים - אם כי בואו נודה בזה, חלקים מקו העלילה הזה, כמו למשל וורף ב-Sons and Daughters או אפילו החלק על הכוכב ב-Rocks and Shoals לא תרמו יותר מדי לקו העלילה המרכזי הזה.אגב, Sons and Daughters, ראיתם איך חזיתי מראש את הגורל של זיאל האומללה? מי היה מאמין שזה יקרה, מה? אני חייב להודות שהמוות הזה מעצבן אותי כי הוא לגמרי Trope ה”אישה במקרר” הישן והמאוס, שבו הורגים מישהי שעיקר תפקידה היה להיות הקרובה-של גבר כלשהו, על מנת להפעיל אותו/לתת לו מוטיבציה וכו’. כאן זיאל משמשת בתפקיד כפול - ראשית בתור הבת של דוקאט - והמוות שלה הוא אכן מה שמרסק אותו סופית ועוד נראה לאן זה יילך; וגם בתור בת הזוג של גארק המסכן, שעדיין לא ברור איך ואם זה ישפיע עליו. ויש גם את קירה; במקרה שלה “להרוג את דאמאר” נראה כמו הדבר העיקרי שיקבל פה מוטיבציה.טוב, אבל מה קורה בפרק? עזבנו אותו כשב-DS9 הולכים כל רגע לחסל את שדה המוקשים, מה שיאפשר לדומיניון לחדש את הפלישה שלו לרביע אלפא (כזכור, שדה המוקשים הוא הוא הסיבה לכל הפיצוץ הנוכחי מלכתחילה). בינתיים, הדיפיינט יחד עם צי גדול של הפדרציה אבל בלי הקלינגונים שמתעכבים טסה לה אל DS9 כדי לעצור את פיצוץ שדה המוקשים ולכבוש את DS9 מחדש. מה שלא הולך טוב במיוחד כי הם נתקעים בצי הדומיניון המקביל. ואז כולם מחכים במתח ובאשיר ואו’ברייאן מקריפים את נוג עם ציטוט של The Charge of the Light Brigade של טניסון (נראה לכם שהכרתי? אבל יש גוגל, תודה לאל). זה נפלא. זה מה שצריך - רגעי דמויות כיפיים גם בפרק גדוש אקשן. וכמובן, כולם מתחילים לירות על כולם ויש אקשן.העניין הוא שקשה לומר שהאקשן מעניין עד כדי כך. הרי ברור שהדיפיינט תעבור, וברור שאף ספינה אחרת לא, וברור שהקלינגונים יגיעו ברגע האחרון - אז כל מה שנשאר לעשות הוא ליהנות מהפירוטכניקה. והפירוטכניקה היא הרי ניינטיז מיושן והיא… רגע… היא לא רעה בכלל! האמת, זה ככל הנראה קרב החלל המוצלח ביותר שראיתי במסע בין כוכבים עד כה. השקיעו, ויצא להם יפה, ואני מניח שלזמנו זה היה מלהיב למדי (אם כי בבילון 5 עדיין עשו את זה טוב יותר).בינתיים, ב-DS9, יש לנו רגעים נחמדים של דוקאט ושל וואיון והמייסדת כשכולם מעמידים פנים שהם בכלל לא במתח ובכלל לא חושבים שהתעלולים של סיסקו יעבדו, ואז כדי לקלקל את הכיף מגיע דאמאר שמעוצבן עדיין על קירה וזיאל ומציע לעצור את קירה, ליטה וג’ייק סיסקו לפני שיעשו צרות, ודוקאט מסכים. ובעצם על הדרך דאמאר מציע גם את זיאל אבל על זה דוקאט לא מוכן בכלל לשמוע. ומה תגידו, זה גם עובד - קירה לא עושה צרות, והשלושה הולכים למעצר, מה שמשאיר את גורל היקום בידי קווארק וזיאל. בנקודה הזו חשבתי שזיאל תצטרך איכשהו להקריב את עצמה כדי להציל את התחנה (היי, זה מתאים לשם הפרק!) אבל לא, שום דבר כזה.אז קווארק וזיאל הולכים להציל את היום, אבל הסצינה המוצלחת ביותר בפרק מתרחשת לפני כן ולא כוללת לא את קווארק ולא את זיאל ולא את סיסקו, אלא את דוקאט ואת וואיון במשרד של סיסקו כששניהם לוקחים הפסקה מהאקשן, ודוקאט כבר חוגג את הניצחון שלו ואת הכיבוש העתידי של הפדרציה, בזמן שוואיון שקול וזהיר כהרגלו. הייתי מצפה שהסצינה הזו תתפתח בצורה שמציגה את דוקאט בתור הרוע העילאי, אבל הדיאלוג שלהם יותר מעניין.וואיון, כאמור, זהיר מאוד, ובעיקר חושש מהיום שאחרי הכיבוש וכמה קשה יהיה לתחזק אותו. בשביל דוקאט, זו הזדמנות להראות כמה מוצלח הוא יכול להיות בתור כובש נאור, אחרי שבבאג’ור לא נתנו לו לקבוע את המדיניות בעצמו. וואיון חושב שצריך להשמיד את כל יושבי כדור הארץ כי משם יבואו הבעיות (ומזכיר לנו כמה הדומיניון יכול להיות רצחני בלי למצמץ, ובלי שזה יהיה אישי) אבל דווקא דוקאט מתנגד, כיDUKAT: Because! A true victory is to make your enemy see they were wrong to oppose you in the first place. To force them to acknowledge your greatness. WEYOUN: Then you kill them? DUKAT: Only if it’s necessary. WEYOUN: I had no idea. DUKAT: Perhaps the biggest disappointment in my life is that the Bajoran people still refuse to appreciate how lucky they were to have me as their liberator. I protected them in so many ways, cared for them as if they were my own children. But to this day, is there a single statue of me on Bajor?השמשון ויובב הללו הם ללא ספק אנטגוניסטים יותר מעניינים בכוונות והמניעים שלהם מאשר הבורג, למשל. למרות זאת, הסיבה שהדיאלוג הזה עובד כל כך טוב הוא שאנחנו יודעים היטב ששני אלו רק ממלאים את המדיניות של המייסדים, ויש לנו תקווה כלשהי - קלושה, אולי - שבסופו של דבר הם יפנו כנגדם.אגב, המייסדים. זוכרים איך בפרק הקודם וואיון בירך את המייסדת על איך שהיא הצליחה “לנטרל” את אודו? ואיך היא התרגזה ואמרה שזו בכלל לא המטרה שלה? ובכן, זו בהחלט לא המטרה שלה והיא בכלל לא חושבת בכיוון, אחרת קשה להסביר איך עוד לפני שהניצחון הגדול הגיע היא הולכת לדבר עם אודו ואומרת לו שבייסיקו הולכים לקרוע את כל החברים שלו מהפדרציה ולהוציא להורג את קירה? אפילו למסומם כמו אודו זה מספיק כדי להוציא אותו מהשיתוק של הפרקים האחרונים ולהתחיל לעשות משהו.אבל רגע רגע רגע, לא היה איזה קטע כזה שחשבנו שאלו קווארק וזיאל שיצילו את היום? ובכן, כן: הם מארגנים מבצע שחרור נועז של האסירים, שהשיא שלו הוא בקווארק שמכוון שני פייזרים על שני ג’אמהדרים שונים. ואני חושב לעצמי - פחחחח, אף אחד לא יכול לפגוע ככה עם שני פייזרים. וקווארק לא יעז. עכשיו הם בצרות. והג’אמהדר חושבים כמוני, ומנסים לירות בו, והוא יורה קודם. בשניהם. בו זמנית. עם שני פייזרים. לא אמין, DS9, לא אמין! אבל, בהתחשב בכך שזו הפעם הראשונה בסדרה שבה קווארק נוקט עמדה בצורה עד כדי כך ברורה, אני בהחלט מאשר את זה שנותנים לו לעשות את זה בסטייל.מכל מקום, זה מסיים את תפקידו בפרק של קווארק, ועכשיו רום וקירה לוקחים את הלפיד ומנסים להגיע אל המה-שמו-חדר-מחשבים-מרכזי כדי לנטרל את המה-שזה-לא-יהיה. ונקלעים לקרב יריות, ואז פתאום יש יריות אחרות והג’אמהדר מחוסלים. ואם אתם חושבים שאודו סוף סוף התחיל לירות באנשים - אז לא, הוא פשוט לקח את צוות האבטחה הבאג’ורי שלו שיעשה את העבודה המלוכלכת במקומו (ויוכיח שזה לא היה רעיון טוב מצד הקרדסים לתת לבאג’ורים חמושים להסתובב בתחנה).והנה מגיע הקליימקס! רום מגיע אל החדר שלא המה-שזה-לא-יהיה ומנטרל את הנשקים של התחנה! בדיוק בזמן שבו הם הולכים לפוצץ את שדה המוקשים! ובדיוק ברגע שבו הדיפיינט של סיסקו מגיעה! והנה! הוא מנטרל! הנשקים נוטרלו! הנשקים…! הנשקים מספיקים לירות ולהשמיד את שדה המוקשים. ואז הם מנוטרלים.אופס.טוב, נו, לא באמת חשבנו שזה יהיה כל כך קל, נכון? הבעיה היא שיש רק פתרון אחד, וזה הפתרון של הדאוס אקס מאכינה. וסיסקו נוקט בו. הוא נכנס לתוך חור התולעת (ומה, DS9 לא יכולה להשמיד אותו קודם? בשביל זה היא שם! אה, נכון, רום ניטרל את הנשקים של DS9 ובכך תרם תרומה מכרעת לפרק), ושם סיסקו… שם הוא פשוט מתכוון לתקוף את כל הצי של הדומיניון? לבד? זה לא תכסיס? זו לא דרך לאלץ את הנביאים לעזור לך?אני חייב להודות שתהיתי כבר בעונה הקודמת למה לא לבקש מהנביאים להגן על חור התולעת וזהו. אבל הנביאים לא באמת ניתנים למניפולציות זולות שכאלו! הם.. לא מתעניינים בכל ההבלים הללו של בני התמותה הרגילים. רק מה, כשסיסקו מאיים להתאבד בקרב אבוד שכזה, הם כן משתכנעים לעזור לו ופשוט מעלימים את כל הצי של הדומיניון השד יודע לאן. אבל! יש מחיר! הם אומרים שסיסקו לא ימצא מנוחה בבאג’ור! וזה אחרי שלפני כמה פרקים הוא אמר שהוא רוצה להיות שם בפנסיה! זה טראגי!לא, אני מצטער, כל הקטע הזה של סיסקו בתור ה-Emissary לא עובד טוב כשהוא אשכרה מקבל God mode בזכות זה. זה כן מוצלח בפרקים שבהם זה לוקח את סיסקו לכיוונים מוזרים כמו ב-Rapture או ב-Accession, אבל זוכרים איך Accession נגמר? בזה שסיסקו הולך אל הנביאים והם כזה “הו! אתה הסיסקו! סיסקו! אוהבים אותך סיסקו! תישאר סיסקו!”? אז כן, כזה.בכל מקרה, אחרי הרמאות הזו של הנביאים, מן הסתם הפדרציה מנצחת בסיבוב הקרבות הזה ומשתלטת מחדש על DS9. הדומיניון בנה על צי התקיפה החדש, ובלעדיו הכוח של הפדרציה + הקלינגונים מצליח להתגבר על הצי הקיים של הדומיניון ולכבוש את DS9 מחדש, בזמן שהמייסדת, וואיון וכל הקרדסים בורחים על נפשם. אנחנו זוכים לכמה רגעים מענגים של דאמאר + וואיון + מייסדת בפאניקה, אבל מי שקורס לחלוטין הוא דוקאט, שבסופו של דבר בורח מהגשר כדי לחפש את זיאל. מזל, מזל שלדוקאט יש שחקן כל כך מוצלח, כי רגע הקריסה הזה היה עשוי להיות קטסטרופה מוחלטת, אבל פה הוא היה מעולה.ואז מגיעה הסצינה שבה דוקאט פוגש את זיאל. והיא מסרבת להימלט מהתחנה איתו, ואומרת שעזרה לקירה והאחרים לברוח, ונראה שהיא עוזבת, ואז היא נשארת רק לרגע כדי לומר לדוקאט שהיא אוהבת אותו - ולחטוף פייזר מדאמאר, שכרגע הפך להיות הדמות השנואה ביותר בסדרה. דוקאט, כמובן, משתגע סופית - אבל לא הורג את דאמאר! מי יהרוג את דאמאר? קירה? גארק? דוקאט? נוג? איזה מתח! אתם תהרגו אותו, נכון? לא בפרק הזה, כלומר, אבל תהרגו אותו?בתור סוף דבר אנחנו רואים את הפדרציה חוזרת לתחנה וכולם שמחים וצוהלים - חוץ מקירה וגארק, כלומר. אבל הפרק מסתיים בכך שסיסקו בא לבקר את דוקאט בתא הכלא שלו. דוקאט איבד את זה לגמרי - בינתיים - ורק מדבר עם זיאל וכמה שהם יחזרו לקרדסיה והכל יהיה טוב והוא סולח לה שהיא בגדה בו ובלה בלה בלה. אבל כשהוא רואה את סיסקו, הוא אומר שהוא סולח גם לו. ואפילו מחזיר לו את כדור הבייסבול! דרך נאה לסיים את קו העלילה הזה.ועכשיו מה? העונה נפתחה טוב, אבל צריך לקחת את זה מפה לאנשהו, נכון? שום דבר לא נפתר עד הסוף, בעצם. למעשה, לא לגמרי ברור לי איך הדומיניון מתקדם מפה - הם נזקקו לחור התולעת כדי לקבל את המשלוחים של הסם של הג’אמהדר; כמה זמן עוד נשאר להם בלעדיו? סיסקו ושות’ פוצצו להם את המאגרים בפרק הראשון בעונה, ובפרק הרביעי דיברו על זה שהסם הולך להיגמר אוטוטו. הולכים בכלל להתייחס לזה בהמשך? נו טוב, נחיה ונראה. אני מחכה.",
        "url": "/ds9//S06/E06/Sacrifice_of_Angels"
      }
      ,
    
      "s06-e07-you-are-cordially-invited": {
        "title": "עונה 6 פרק 7 - You Are Cordially Invited",
        "content": "אחרי המהומה של תחילת העונה, הגיע הזמן המוצדק לפרק הומוריסטי שיאפשר ירידת מתח. אז קיבלנו פרק “פגוש את ההורים” סביב החתונה של וורף ודקס. עם מסיבות והכל כאילו אנחנו בימי Fascination העליזים. האם זה עובד טוב? זה עובד לא רע. ההומור בפרק חביב, הריקוד הפרנגי של נוג (מאולתר!) גונב את ההצגה, יש בו שלל ניואנסים חביבים (מרטוק בוהה בכדור הבייסבול של סיסקו; סיסקו מציל אותו ברגע האחרון) ורגעי הומור-בואו-נתעלל-בדמויות כיפיים (או’ברייאן ובאשיר הם הקורבנות הפעם). וקו העלילה המרכזי? הוא סביר, ואפילו נותן לנו סצינת דקס-סיסקו יפה.אבל הפרק הזה, שלפני כמה שנים היה נראה לי זניח-בכוונה ולא הייתי מתייחס אליו יותר מדי, הופך להיות הרבה יותר מעניין כשבוחנים אותו לאור - נו, אתם כבר יודעים - הקלינגונים של דיסקברי (ואולי כדאי לומר, למען הדורות הבאים, הקלינגונים של העונה הראשונה של דיסקברי? לכו תדעו אם המצב ישתפר). הפרק הזה עוסק בדיוק בדברים שאותם ראינו אצל הקלינגונים של דיסקברי - תחושת העליונות הגזעית שלהם, ההשלטה של התרבות, המנהגים ההזויים שלהם - והכל נעשה כאן הרבה יותר טוב. הפרק אפילו מנסה לתקן קצת קלקולים קודמים בכל הנוגע למעמד הנשים בחברה הקלינגונית ונותן להן את תפקיד הסמכות העליונה של הבית הקלינגוני - זה… זה לא הרבה, אבל מצד שני זה לא שהחברה הזו מוצגת באור חיובי במיוחד.הבעיה היא שבתוך כל זה, וורף ודקס טיפה הולכים לאיבוד. קוי העלילה שלהם בפרק הזה הם חלשים יחסית, וזה ה”מסביב” שעשוי מוצלח.אנחנו מתחילים עם אישוש שאכן, חוזרים לסטטוס-קוו: סיסקו הוא שוב הקפטן של DS9, קירה שוב הסגנית שלו, המלחמה לא נגמרה אבל “כרגע היא רחוקה מאוד”, והתחנה מוקפת מכל עבר בספינות של הפדרציה. כדי להשאיר את מרטוק בתמונה ממנים אותו למפקד עליון של צי שקרכלשהו. בשלב הזה מרטוק הוא אורח מכובד בכל פרק, והוא ממלא תפקיד חשוב - זה הקלינגון ה”אותנטי” הראשון שמקבל כמות כזו של זמן מסך, להבדיל מתפקידי אורח פה ושם או וורף עצמו שהוא לא בדיוק קלינגון טיפוסי. כמו רוב דמויות המשנה של DS9, מרטוק הוא הצלחה גדולה - גם שחקן טוב וגם דמות מעניינת שמשתפרת מפרק לפרק. זוכרים איך לפני חצי עונה בקושי לא היה לנו לא את וואיון (טוב, חוץ מההופעה האחת שלו ב-To the Death) ולא את מרטוק (טוב, חוץ מהמשנה צורה שהתחזה אליו, אבל זה לא נחשב והדמות באמת לא הייתה מעניינת במיוחד אז)? הרבה סדרות צוברות עוד ועוד דמויות משנה עם הזמן; הסדרות הטובות משלבות אותם עוד ועוד, והסדרות הפחות טובות - טוב, לעתים קרובות הורגות אותם בסיטונאות.אבל כמובן שזה לא תמיד מצליח. למשל אלכסנדר, שאנחנו פוגשים בסצינה הבאה בשיחה עם וורף ודקס שמתמקדת שוב פעם בכמה שהוא לא יוצלח בתור חייל אבל סבבה. זו בבירור לא דמות שעובדת טוב. אזרח חסר הכשרה צבאית מתאימה שמשחק אותה חייל? קיבלנו את זה עם ג’ייק סיסקו ב-Nor the Battle to the Strong וזה היה פרק נפלא וזה כבר כנראה לא הולך לקרות עם אלכסנדר. אז הסדרה נפטרת ממנו כאן בצורה ידידותית ושולחת אותו לשרת על ספינה אחרת - לא יהרגו לנו אותו, אבל גם לא נשמע ממנו שוב. הסיבה העיקרית לקיום שלו בפרק הוא עוד קצת בדיחות “אני קלינגון אבל בעצם אני לא יודע כלום על קלינגונים חה חה חה” ותירוץ עבור דקס, מכיוון שהוא עוזב בקרוב, למה לרוץ ולעשות את החתונה של וורף ודקס כאן ועכשיו, בלי לחכות להורים של וורף, או לצוות של האנטרפרייז (לא כל השחקנים היו פנויים להופעת אורח קצרצרה) או כל דבר אחר.למעשה, זו הפעם הראשונה שנראה שלדקס יש בכלל מקום לקבוע דברים במערכת היחסים הזו. וורף תכנן את החתונה בקרונוס אחרי המלחמה (פחחחחח) ואילו דקס רוצה כאן ועכשיו ולא מוטרדת מהקשיים הלוגיסטיים כי וורף ממילא כבר ארגן את הכל מראש או משהו. באופן כללי, הגישה של דקס לחתונה הזו היא “יהיה בסדר” ו”נזרום” ו”הקלינגונים האלה עם השטויות שלהם”. הגישה של וורף היא הפוכה. תזכירו לי שוב למה הם זוג? אה, כן, זה מה שהפרק רוצה להתעסק בו. ספוילר: גם בסוף הפרק זה עדיין לא יהיה ברור.כמו כן: אודו רואה את דקס וקירה במסדרון ונמלט מהן בזריזות. זה אך סביר שיהיה כך - בעצם, מאז סדרת התהפוכות ששניהם ידעו החל מהסיום של Children of Time שום דבר מהמשברים שלהם לא נפתר, ורק התווספו עוד ועוד. ספוילר: עד סוך הפרק זה ייפתר, אבל לאף אחד לא יהיה ברור איך, בעצם, כי הסדרה מטאטאת את זה מתחת לשטיח. זה מרגיז אותי, זה הרגיז את השחקנים של קירה ואודו, וזה צריך להרגיז את כולם.בתור ההפוגה הקומית של הפרק יש לנו את “מסיבת הרווקים” של וורף שנמשכת לכל אורכו, וכמובן מתגלה בדיוק בתור מה שאפשר לצפות לו מקלינגונים - מערה חשוכה עם לפידים שבוערים בחום בלתי נסבל, צום ממושך וכל מני אתגרי כוח וסבל שונים ומשונים שמערבים בעיקר את או’ברייאן ובאשיר בכל מני סצינות עינויים מזעזעות וסצינת “בואו תשברו את הצום כי החתונה מבוטלת וואו איזה מנות יפות הזמנתם אצל קווארק רגע סטופ סטופ החתונה לא מבוטלת אל תעזו לגעת באוכל”. שזה מאוד נחמד אבל היי, אתם זוכרים מתי לאחרונה או’ברייאן ובאשיר אשכרה עשו משהו מלבד להיות דמויות נחמדות ברקע? זה בזבוז כביר ומתמשך של או’ברייאן, וגם לבאשיר מגיע יותר.החלק הדרמטי של הפרק שייך לדקס ולסירלה, ראשת הבית של מרטוק (ואשתו) שהיא זו שאמורה “לקבל” את דקס אל המשפחה. כמיטב סרטי הפגוש-את-ההורים היא כמובן נגד ומחפשת את דקס בכל דבר, אבל יודעים מה, אני בעדה לפחות חלקית. בסצינה אחת דקס מבעירה נרות טקסיים קלינגוניים ולועגת לוורף שהמום מכך שהיא משתמשת ברפליקציה ולא בדבר האמיתי שישחרר קצת ולמה מה קרה. כשסירלה מגיעה ונוזפת בה על זה, זה כיף. כשדקס מנסה לסחוט אחר כך את סירלה עם “אופס אני יודעת היסטוריה קלינגונית יותר טוב ממך והמשפחה שלך לא באמת הגיעה ישירות מהקיסר” זה כיף. כשדקס נותנת לסירלה בוקס זה… רגע, קצת קפצתי קדימה.אולי הסצינה הכי מעניינת בפרק היא זו שבה וורף מדבר עם מרטוק, מייד אחרי שמתברר שסירלה באה לפה כדי להוציא את דקס רע ולבטל את כל העסק:WORF: You never told me that your wife was opposed to this marriage. MARTOK: Sirella is a woman of strong convictions. She believes that by bringing aliens into our families we risk losing our identity as Klingons. WORF: That is a prejudiced, xenophobic view. MARTOK: We are Klingons, Worf. We don’t embrace other cultures, we conquer them. If someone wishes to join us, they must honour our traditions and prove themselves worthy of wearing the crest of a great House. WORF: Jadzia is worthy. MARTOK: Of course she is. She is an honourable woman and a formidable warrior. WORF: You should say that to Sirella. MARTOK: That’s not such a good idea. I don’t want her to think that I’m interfering in her domain. WORF: Perhaps I should speak with her. Coming from me, it would not seem like a challenge to her authority. MARTOK: I wouldn’t do that if I were you. WORF: Why? MARTOK: Well, the truth is, she doesn’t like you that much either. WORF: Me. MARTOK: Don’t let that bother you I had every right to bring you into the family and she’s accepted the fact that there’s nothing she can do about it. WORF: How comforting. MARTOK: And they say that you have no sense of humour.העמדות שמרטוק וסירלה מציגים בפרק הזה מזכירות מאוד את אלו של הקלינגונים של דיסקברי; רק שכאן הם לא קריקטורות. ברור לנו שהם יתפשרו בסוף. ברור לנו שהם גם מצפים שהצד השני יתפשר, אבל גם ברור שאף אחד לא ילך פה למלחמה על הדברים הללו. זה לא הופך את העימות התרבותי למעניין פחות.כמו כן, לג’ייק וקווארק היה דיאלוג קצרצר ונפלא שהכרחי לצטט:JAKE: I sold my first book today. QUARK: Really? How much did you get for it? JAKE: It’s just a figure of speech. The Federation News Service is going to publish a book of my stories about life on the station under Dominion rule. QUARK: And they’re not paying you? JAKE: No. QUARK: Well then, you have my sympathies and the first round of drinks is on the house. JAKE: Really? QUARK: No. It’s a figure of speech.כמו כן: סצינת מסיבה של דקס. רואים שהכותבים ישבו וחשבו לעצמם “הממממ, איך נוכל להפסיק עם המסיבות הנוראיות של TNG שבהן אנשים יושבים, שומעים מוזיקה קלאסית, מוחאים כפיים ואז מדברים בנימוס זה עם זה, ועם זאת עדיין לא להתקרב לשום גבול בעייתי הרי אנחנו תוכנית טלוויזיה בניינטיז”. אז במקום חשפן יש לנו רקדן אש. חשוף חזה. אבל הוא לוטננט בסטארפליט! אז זה בסדר! כמו כן דקס נמרחת עליו ברמה של “אם היינו בשנות האלפיים הם כבר היו שוכבים”. כמו כן נוג רוקד ריקוד פרנגי מאולתר. כמו כן אודו וקירה מתפייסים. כמו כן סירלה באה באמצע ורבה עם דקס ושולפת עליה סכין ודקס מרביצה לה ואקשן. כמו כן דקס רוקדת עם נוג ריקוד פרנגי מופרע!רגע, מה זאת אומרת שאודו וקירה מתפייסים? אודו מגיע למסיבה, הוא וקירה מסכימים שהם “צריכים לדבר”, ואז הם נעלמים. קצת אחר כך המסיבה עוברת למוד “הבוקר שאחרי” עם פוקוס על דקס וכאב הראש הבלתי נמנע שלה, ורק אחרי כמה דקות פתאום מתגלה שאודו וקירה הסתגרו להם בחדר צדדי ודיברו כל הלילה ועכשיו מסתודדים כמו טינאייג’רים וזה היה יכול להיות ממש חמוד אלמלא - מה? ככה אתם סוגרים את כל הסיפור הזה? ובלי להראות לנו שום דבר? זה ממש לא רציני.ההמשך די שבלוני: וורף זועם על דקס והשטויות שלה. החתונה מבוטלת. מרטוק מדבר על ליבו של וורף ואילו סיסקו מדבר על ליבה של דקס, וכולם נמלכים בדעתם וכנראה שדקס מתנצלת איכשהו בפני סירלה אבל לא רואים את זה על המסך כי צריך למהר לחתונה עצמה, ועושים חתונה וזה נחמד מאוד. הסוף.אבל - אבל אני כן רוצה לציין לטובה את סצינת ה”סיסקו מדבר על ליבה של דקס”. זו אולי סצינה שנלקחת הישר מתבנית, אבל התוכן שלה הוא לא תבניתי - הוא משחק יפה על הדמויות המוכרות של סיסקו ושל דקס וההיסטוריה המשותפת שלהם, והסיטואציה המוזרה של דקס שמצד אחד היא מבוגרת בהרבה מוורף הילד ומצד שני היא ילדה בעצמה, והיפוך התפקידים שבו סיסקו הפך להיות המנטור של מי שהיה המנטור שלו, וכן הלאה. מערכת היחסים של סיסקו-דקס היא אולי הדבר הטוב ביותר שמערב את סיסקו בסדרה הזו.אז מצד אחד, הפרק הזה הוא לא שעתה היפה של הסדרה. מצד שני - רוב הסצינות בו עובדות טוב בזכות נקודות החוזק המוכרות של הסדרה - דמויות מוצלחות, מערכות יחסים מעניינות בין הדמויות, וקצת הומור שעוד לא הרג אף אחד. העונה הזו ממשיכה להיות מוצלחת.",
        "url": "/ds9//S06/E07/You_Are_Cordially_Invited"
      }
      ,
    
      "s06-e08-resurrection": {
        "title": "עונה 6 פרק 8 - Resurrection",
        "content": "בפרק הקודם דיברתי על דמויות משנה מוצלחות (ספציפית בהקשר של מרטוק) ודמויות משנה לא מוצלחות (ספציפית בהקשר של אלכסנדר). זוכרים איזו עוד דמות משנה הייתה לא מוצלחת? ודק ברייל! הוא פשוט היה משעמם נורא, ותמיד הכי צודק ומוסרי שאפשר. אז הסדרה נפטרה ממנו באלימות אי שם בעונה 3 ומאז די שכחנו אותו. ועכשיו הסדרה מנסה טיפה לתקן, או לפחות לתת לשחקן הזדמנות להוכיח שהוא לא אשם בכך שברייל היה כל כך משעמם.ואיך זה עובד? זה עובד נחמד, אבל לא משהו מיוחד - הפרק הוא סתמי למדי, עם קו עלילה צפוי שניחשתי די מהר, והתנהגות לא כל כך סבירה של קירה. והכי גרוע - הוא מעלה לראש השוואה בלתי נמנעת עם Yesterday’s Enterprise, שהיה אחד מהפרקים הטובים ביותר של TNG ואולי של הפרנצ’ייז כולו. גם שם משתמשים בתעלול יקומים מקבילים כדי “להקים לתחיה” דמות מתה; שם מנסים לעשות עם הדמות הזו משהו משמעותי, ומצליחים; כאן לא עושים שום דבר משמעותי ולא משיגים שום דבר. היה נחמד לראות שוב את ברייל וקצת לשבור לו את האופי, אבל זהו בערך.אנחנו מתחילים עם תזכורת לכך שאין לקירה בן זוג, כשדקס מנסה להציע לה כל מני דייטים לארוחת ערב איתה ועם וורף. מייד אחר כך משתגר מישהו משום מקום לתוך חדר הפיקוד, וכולנו בהלם לראות שזו גרסה עצבנית וחמושה של ודק ברייל שבעיקר מעוניינת בקירה בתור בת ערובה פוטנציאלית כדי לקבל ספינה ולהסתלק מהמקום הזה, כדי לברוח לאן שזה לא יהיה שהוא לא יקום המראה כי ממש רע שם. קירה לא מתרגשת במיוחד ואחרי שהיא נותנת לו להתרוצץ איתה קצת בתחנה מסבירה לו שהאקדח שלו מקולקל ולהרביץ לו קצת. אז למה היא לא עשתה את זה מייד? ובכן, לא אומרים, אבל סביר שלקח לה קצת זמן להתאושש מההלם של לראות שוב את ברייל ולעכל שזו הגרסה הפסיכוטית שלו מיקום המראה.ובכן, כאן נגמר הפרק, לא? אורחים מיקום המראה הם מסוכנים, אז יעבירו אותו למרכז שיקום של הפדרציה עד שיוחלט שהוא לא מסוכן לחברה ויתנו לו אמצעים להשתלב ו… אה, לא? סתם משאירים אותו על DS9? לא עולה בדעתכם שהוא יכול להיות, איך אומרים, רע? אני בקושי זוכר מה הסיטואציה הנוכחית ביקום המראה אבל היה לא היה קטע כזה שהבאג’ורים היו מרושעים ובפרט המקבילה של קירה הייתה סוג של טאקיזיס והדבר האחרון שראינו ממנה היה אותה בורחת אחרי שהיא מחסלת להנאתה את נוג וג’ניפר סיסקו? מנין לנו שברייל לא עובד יחד איתה? מה המטרות שלהם? נכון שברייל מדבר כל הזמן על כמה מזעזע ונוראי ביקום המראה, אבל למה שנאמין לו?את כל זה אנחנו שואלים את עצמנו די מהרגע הראשון, והפרק לא טורח להתייחס לזה - למרות שזה בדיוק מה שהולך לקרות. אז מי אשם? קירה לא אשמה, כי מן הסתם קשה לה לראות בברייל מישהו שיכול להיות מרושע ובזה עוסק הפרק; אבל אודו הוא קצין האבטחה של התחנה והוא שוב לא עושה את העבודה המינימלית שמצופה ממנו, ולסיסקו יש מספיק נסיון עם עולם המראה כדי לדעת שיש פה בעיה. אז שניהם פישלו בגדול, אבל הפרק לא יתעסק בזה בשום צורה.האזהרה היחידה שסיסקו כן נותן לקירה היא לגבי הסכנה שבלחשוב על ברייל של עולם המראה בתור ברייל “שלה”, כפי שקרה לו עם ג’ניפר. מן הסתם ברור לנו שזה בדיוק מה שהולך לקרות בכל זאת.בינתיים ברייל עושה מאמצים להשתלב ומצטרף עם קירה לתפילה הבאג’ורית שבה מככב אחד מהמה-שמו הקדושים הבאג’וריים שעושים חזיונות - ממש לא האקדח שמונח על האח במערכה הראשונה! וכמובן, ברייל גם מצטרף לארוחת הערב אצל דקס ומצליח לעשות צחוק מוורף ובאופן כללי מתאמצים לגרום לנו לחבב אותו בתור רמאי וגנב עם לב זהב. זה לא רע, ונחמד לראות את השחקן שובר קצת את הדמות, אבל זה מזכיר יותר מדי את הפרק הנוראי ההוא של TNG עם האוקונה ההוא.ואז קירה מזמינה אותו לדירה שלה לרקטג’ינו והוא מספר על אהובתו המתה שביקום המראה וכולנו יודעים איך זה נגמר. זה לא אמור להיגמר ככה! קירה לא אמורה להיות כזו שקופצת לסקס בכזו קלות! אפילו עם ברייל! אבל ככה הפרק רוצה. באופן כללי פרקי עולם המראה נותנים לעצמם להשתולל בהיבטים הללו (זוכרים שסיסקו שכב עם דקס של עולם המראה? כי אני הדחקתי), אז אולי לא מפליא שזה קורה.ואז ברייל, במסגרת מאמציו להשתלב, הולך לקבל חזיון מהמה-שמו של הנביאים, ומתחיל לחפור עליו לקירה שמזהירה אותו שלא מדברים על זה, ואז הוא חוזר לחדר שלו והתסרטיאים חושפים את הקלפים שלהם ומכניסים את קירה-עולם-מראה בתור השותפה לפשע/מאהבת שלו, כשהמטרה שלהם היא כמובן לגנוב את המה-שמו של הנביאים שעושה חזיונות ולהשתמש בו כדי להשתלט על היקום או משהו. כל העסק לא לגמרי ברור - נראה שהבאג’ורים בגרסת יקום המראה בכלל לא מכירים את הנביאים או משהו. עזבו, פרק עולם מראה, אני לא מחפש הגיון.אוקיי, אז מי יעצור את המזימה הזדונית? קירה לא. סיסקו ואודו - כבר אמרנו שלא. אז למי עוד יש שכל על התחנה הזו? היי קווארק! קווארק מציע הצעות עסקית לברייל שרק צריך להעמיד פנים שהוא בעצם נחמד כמו ודק ברייל המקורי ואנשים ינהרו אליו - אבל ברייל המראתי מחליט שהוא טוב מדי מכדי להיות טוב כמו ודק ברייל ומעליב את קווארק חופשי. אז קווארק נוקם על ידי ריגול אחריו והלשנה לקירה - עושה רושם שברייל קצת יותר מדי מתעניין במקדש הבאג’ורי, מה הוא רוצה לגנוב?גם האופן שבו זה מסתיים הוא שבלוני - קירה תופסת את ברייל באמצע הגניבה על חם ובהלם, ואז קירה-יקום-מראה מגיעה, ונראה ששום דבר לא יעצור את ברייל ואותה מלברוח עם השלל פרט לכך שברייל מפתח מצפון ברגע האחרון, יורה בקירה-מראה על הלם (פרק עולם מראה שבו אף אחד לא מת? מה?) וחוזר איתה ליקום המראה, לא לפני שהוא מאמלל את קירה בסיפורים על כך שבחזיון שלו הוא ראה את שניהם חיים יחד אבל “אני יודע שאני אקלקל את זה מתישהו” ואלוהים אדירים בנאדם האם אפשר את כל הפרק הזה ביותר קלישאות בבקשה.אז אוקיי, היה נחמד לראות את ברייל המטורלל וקירה המטורללת של יקום המראה היא תמיד נחמדה, אבל לא היה שום דבר מעניין ממש בפרק הזה. אם כבר אתם מגייסים את יקום המראה לצדכם, בבקשה תנו לנו עוד סצינות של וורף-מחזיק-את-גארק-בשרשרת ודברים הזויים דומים, זה קצת יותר מתאים לרוח הדברים.",
        "url": "/ds9//S06/E08/Resurrection"
      }
      ,
    
      "s06-e09-statistical-probabilities": {
        "title": "עונה 6 פרק 9 - Statistical Probabilities",
        "content": "איזה יופי של פרק. ראשית, הוא נותן את ההמשך ל-Doctor Bashir, I Presume שהיינו ראויים לו; שנית, כמו בפרק ההוא, הפרק הזה מתחיל בצורה שנראה שתדבר על דבר אחד, פתאום עובר לעסוק במשהו אחר, ואז קופץ לדבר שלישי - וכל המעברים הללו נעשים מאוד בטבעיות ובלי לוותר על מה שהפרק עסק בו קודם. וגם - קריצה מובהקת ל”המוסד” של אסימוב לא יכולה להזיק אף פעם.אנחנו מתחילים עם ארבעת המבקרים השבועיים בתחנה, שהם התוצאה של מה שקורה כשנותנים לשחקנים כרטיסים עם סטריאוטיפ של מחלת נפש ואומרים להם לרוץ עם זה עד הסוף. יש לנו את ג’ק ההיפראקטיבי והעצבני (שמבלה את רוב הפרק בלדבר הרבה, הרבה מאוד); את לורן הפאם-פטאל (שמבלה את רוב הפרק בשכיבה על הצד ומבטים פתייניים), את פטריק הילדותי (שמבלה את רוב הפרק בלבכות או לצהול על משהו, וכמובן שלקחו שחקן מבוגר כדי להחמיר את האפקט) ואת סרינה הקטטונית (שמבלה את רוב הפרק בלא לעשות שום דבר).בקיצור, זה לא מתחיל טוב. פרק על מחלות נפש יכול להיות מעניין מאוד, כמובן, אבל לא כשהן כל כך מוקצנות ומגוחכות. אבל למרבה המזל, יש כאן טוויסט: אלו לא “סתם” חולי נפש - כולם אנשים שהושבחו גנטית כמו באשיר, רק שאצלם זה לא עבד טוב - הם הפכו לסוג של סבנטים-משוגעים. מתברר שיש “מוסד” (Institute) מיוחד שמיועד לטפל במושבחים-גנטית (כלומר, זו אכן תופעה רחבה יותר משהיה נראה ב-Doctor Bashir, I Presume) והחבר’ה הללו הם המקרים הקשים שלו, והם באו לבקר ב-DS9 כי… טוב, די ברור - כי אולי מפגש עם באשיר יעשה להם טוב. וכדי להראות כמה שהתחנה אוהבת אותם, תקעו אותם בסיפון המטען במקום בחדרי אורחים נורמליים כלשהם.המפגש הראשון של באשיר עם החבר’ה הוא סוג של חזרה על החומר למי שפספסו את Doctor Bashir, I Presume, כולל דיון על מלחמות האאוגניקה וקנאה עזה בבאשיר שהצליח להתחבא כל כך הרבה זמן ובסוף כשהתגלה לא עשו לו כלום. זה כמובן טוב מאוד לראות מה קורה למי שהיה להם פחות מזל מאשר לבאשיר, ולראות הכרה של הסדרה בכך שהפתרון שלו באמת היה קצת קל מדי. מה שכן, אחרי המבוא הזה לא ברור לאן הפרק מתכוון ללכת עם זה. האם באשיר יצליח “לרפא” את החבר’ה ממה שזה לא יהיה שלהם? האם צפוי לנו סרט חניכה מורה-תלמידים סטנדרטי? ובכן, לא ממש.אחרי סצינה של באשיר עם הקצינים שכוללת עוד דיונים על על-אדמים וכמה זה בעייתי וכמה שבאשיר הוא החריג הממוזל, נראה שהחבר’ה שלנו על סף התמוטטות - כולם משתגעים וצועקים ומתלוננים על איזה רעש שהטכנאים של התחנה בכלל לא שומעים. אבל באשיר מצליח לשמוע… קצת, ואז קורא לאו’ברייאן שבא ומתפעל את התקלה תוך שהחבר’ה מתלהבים ממנו והופס - כולם הופכים להיות קצת יותר סימפטיים כולל הפסיכוטי שאיים לשבור את הצוואר של הקטטונית אם לא יעשו משהו לגבי הרעש. אנחנו רואים שהם לא “משוגעים”, אלא ההפך - באמת רגישים יותר מהאדם הממוצע ושמים לב לדברים שאנחנו לא מודעים להם, ובאשיר הוא סוג של צינור תקשורת סביר עבורם. וכדי שממש נתרשם, פתאום יש את דאמאר (עכשיו השליט של קרדסיה) בטלוויזיה עם איזה נאום “פנינו לשלום”, והרבייעה הנלהבת מתחילה לנתח כל פיפס שהוא עושה ופחות או יותר גוללת את כל קורות דאמאר ב-DS9 עד כה על פי שפת הגוף שלו. כמובן שזה לא אמין בכלל, אבל המסר הועבר - החבר’ה הללו יודעים בדיוק מה הם עושים.ואז הפרק מחליט להכניס פנימה את ענייני הדומיניון - אנחנו בעונה 6, ככלות הכל - ולערבב אותם עם הגאונים שלנו. ומה תגידו, זה יוצא טוב. הפדרציה מחליטה לתת צ’אנס ל”שיחות השלום” שדאמאר מציע, ולכן הוא מגיע לבקר בתחנה עם וואיון.וואיון!!!!! התגעגענו!!!!!!סליחה, חזרה לעניין - סיסקו המסכן צריך להיות הדיפלומט שמדבר איתם (למה? למה סיסקו הוא הדיפלומט? מה ההגיון פה? זוכרים את הימים שבהם סיסקו התאגרף עם Q כדי שהסדרה תרמוז לנו שהוא לא דיפלומט כמו פיקארד? איפה בעצם פיקארד?) ואם לנתח את שפת הגוף של דאמאר ושות’ עושה טוב לגאונים, לסיסקו אין שום התנגדות לתת להם גישה לצילומי השיחות שהקרדסים ממילא מתעקשים שיהיו. והגאונים שלנו מנתחים את השיחות כמו… ובכן, כמו גאונים. כיף לראות את זה, עד כמה שכל הניתוחים מופרכים. ראשית, כי זה נותן לוואיון תירוץ לדבר בשפת המקור (כי ההיפראקטיבי למד את שפת הדומיניון ומנתח את אופני ההבעה שלו) ושנית כי כולם מצחקקים ושמחים ועולים על איך שכל ההצעה של הדומיניון מיועדת כדי להשיג שליטה בכוכב שנראה זניח אבל בעצם יש בו כימיקל שיאפשר להם לסנתז את ה”לבן” שלהם לפני שייגמר. אפילו הקטטונית מצליחה להשתתף בחגיגה הזו.סיסקו די המום לטובה מהניתוח הזה ואומר לבאשיר שהוא כבר עמד להסכים לתנאי הגבולות של הדומיניון מבלי להבין שזה יעלה להם בהפסד במלחמה, ו…ואז מגיע הטוויסט והפרק הולך לכיוון המעניין שלו.אתם מבינים, באשיר אומר לסיסקו שהוא צריך להסכים להצעה. אחרת הדומיניון ייאלץ לצאת למתקפה נואשת לפני שהלבן שלו ייגמר ויהיו אבדות כבדות לשני הצדדים, ואילו אם הם יסכימו להצעה אז הם יוכלו למשוך זמן עד שהרומולאנים יצטרפו לברית מה שאמור לקרות עוד חצי שנה עד שנה כי…זה השלב שבו סיסקו מתחיל לפקפק בכל הניתוח האסטרטגי הזה שהנפיקו תוך כמה דקות חבורה של אנשים לא יציבים במיוחד. אבל באשיר הפך להיות הסנגור הנחרץ שלהם והוא מתעקש שהכל מתמטי וסטטיסטי ומדויק והנה הוא יראה לסיסקו את כל החישובים; וכל מי שרק שמע אפילו טיפה על “המוסד” של אסימוב יודע שיש לנו פה פסיכוהיסטוריה בפעולה. אני מאלו שחושבים שהפסיכוהיסטוריה של אסימוב - כלומר, השימוש במתמטיקה כדי לחזות במדויק תהליכים ברמת המקרו בעתיד - היא רעיון מגוחך לחלוטין, אבל זה לא אומר שאסימוב לא עושה איתו דברים נחמדים (ובפרט, כמו שאסימוב אוהב לעשות, הוא גם שובר את הרעיון הזה לגמרי כדי לבנות אותו מחדש בצורה קצת יותר זהירה). ומה יעשו פה?ראשית כל נותנים לכל החבורה לחגוג (בתמונה) וזה חמוד. שנית, יש לנו שיחת “או’ברייאן ובאשיר משחקים בהטלת חצים” מושלמת שמעבירה בדיוק את הניואנסים של האופן שבו באשיר לאט לאט נמשך לכיוון הצד האפל של המוטנטים. לבסוף, באשיר מבשר לחבורה שהפדרציה התרשמה ונותנת להם גישה למידע מסווג כדי להמשיך את הניתוח, רק כדי לגלות שכולם מבואסים רצח; כשהוא מסיים לבדוק את החישובים גם הוא מבואס רצח כי המסקנה הפסיכוהיסטורית שלהם היא שהדומיניון ינצח בודאות וכבר עדיף להיכנע וזהו.והנה מגיעה הדילמה האמיתית: אם המלחמה תימשך, יהיו אינספור הרוגים בשני הצדדים. האם לא הכרחי לוותר מראש? באשיר, הרופא והמוטנט, כמובן מצדד באפשרות הכניעה. סיסקו לעומת זאת כמובן מצדד באפשרות ה”אנחנו לא צריכים אתכם כדי שתגידו לנו איך להפסיד אלא איך לנצח” ו”גם אם נפסיד לפחות נפסיד כשאנחנו נלחמים” ו”יאללה יאללה תפסיק כבר להציק לי עם הרציונליות הזו שלך”. וזו דילמה טובה - באמת שלא ברור באיזה צד אנחנו אמורים להיות. מצד שני, פסיכוהיסטוריה זה כאמור כל כך מגוחך שבאמת קשה להיות בצד של באשיר כאן; מה שמעניין הוא פחות הדילמה עצמה ויותר האופן שבו באשיר מתמודד איתה, מה שהופך את זה לפרק באשיר מצויין, אפילו יותר מעניין מ-Doctor Bashir, I Presume.אז הדרך של באשיר להתמודד היא ללכת אל קווארק. לדבר עם או’ברייאן. להתרגז על או’ברייאן. להשתכר. להמר שוב ושוב אצל קווארק כדי להוכיח שהוא יפסיד בסוף (הוא מפסיד בסוף), ובסוף לאבד שליטה על הסיטואציה - הוא מוסר לגאונים שהפדרציה לא בקטע של להיכנע, אבל גם הם לא בקטע של להקשיב לפדרציה ומחליטים להעביר לדומיניון את המידע המסווג שקיבלו כדי לעצור את המלחמה, וכשבאשיר פחות מתחבר נותנים לו בום בראש. הופס! הנה אנחנו רואים מה קורה כשנותנים לאנשים כאלו להשתולל חופשיים!והאמת, אני מרוצה. בשלב הזה בפרק אנחנו מחבבים את האנשים הללו ובהחלט לא חושבים שהם טיפשים או משוגעים או רעים. אנחנו מבינים לגמרי מה גורם להם לעשות את מה שהם עושים - ואתם יודעים מה, אולי הם אפילו צודקים במובן מסויים, אבל כמובן שאנחנו נגדם. אני לא מרגיש שהפרק עשה עלינו מניפולציה כלשהי, אלא שהוא באמת מאפשר לנו לראות בצורה בהירה יחסית את הבעייתיות שיש עם מוטנטים כאלו והנטייה שלהם לפרוץ מסגרות ולהתעלם מהן. זה משמעותית יותר טוב מ”היי תראו הנה חאן והוא ממש חזק וחכם אבל גם כל מה שמעניין אותו בחיים הוא להשתלט על הספינה ולכבוש את היקום”.אז איך בכל זאת פותרים את הסיטואציה? עם כמה שפחות אלימות. בזמן שכולם חוץ מהקטטונית הולכים לפגוש את וואיון, באשיר מצליח לשכנע אותה לשחרר אותו באמצעות אבחנות חודרות על כך שהיא מאוהבת בהיפראקטיבי. באשיר מצליח לעצור את העניין, אבל אנחנו בכל זאת מרוויחים ממנו רגע דאמאר-וואיון מוצלח:DAMAR: This is ridiculous. Sneaking into a storage bay for a secret meeting. I’m not some agent of the Obsidian Order, I’m the leader of the Cardassian Empire. WEYOUN: Don’t let it go to your head. You serve only at the Dominion’s pleasure. Besides, I think it’s exciting.אח, המעבר הכל כך חלק בין וואיון הזועם וה”אנחנו שליטי היקום” של החצי הראשון של המשפט והילדון המתלהב של ה”Besides, I think it’s exciting” כל כך נפלא.ומה עם הגאונים? ובכן, לא יעשו להם כלום אבל גם יוותרו על המשך שירותי הייעוץ שלהם. הם עצמם די כועסים על זה שבאשיר עצר את התוכנית שלהם וחרץ את גורל הגלקסיה, אבל אז באשיר נוקט בפתרון הקל אך הסביר - הוא מצביע על איך שהקטטונית שיבשה את כל התוכניות שלהם ואת כל המשך ההיסטוריה בעצמה. אם אדם אחד יכול לגרום לשינויים כל כך גדולים, והם פספסו את האדם האחד הזה לגמרי, איך אפשר לסמוך על הניתוחים שלהם? (וכן, אסימוב כבר מעלה את הנקודה הזו ומתייחס אליה באריכות והפסיכוהיסטוריה לא יוצאת כל כך טוב ממנה). בסופו של דבר באשיר נפרד מהחבורה ברוח טובה יחסית.אז מה היה לנו פה? פרק שהתחיל בצורה שבה נראה היה שהוא ידבר על נזקי ניתוחי השדרוג בצורה צהובה במיוחד, ואז קפץ בכלל להתעסק בפסיכוהיסטוריה והאופן שבו באשיר צריך להתמודד עם הצד המוטנטי האפל שלו - הכל ברוח קלילה יחסית ועם דמויות סימפטיות. זה מאוד הזכיר את Doctor Bashir, I Presume בערבוב בין הומור ודרמה רצינית, והוציא שוב מבאשיר את המיטב שלו. לא ייאמן כמה רחוק הצליחו לקחת את הדמות הזו ביחס לקטסטרופה שהיא הייתה בתחילת הסדרה.",
        "url": "/ds9//S06/E09/Statistical_Probabilities"
      }
      ,
    
      "s06-e10-the-magnificent-ferengi": {
        "title": "עונה 6 פרק 10 - The Magnificent Ferengi",
        "content": "בתור פרק “בואו נריץ קטעים עם פרנגים” זה אחלה פרק. הבעיה שלי איתו היא כפולה: ראשית, פרנגים בתור אתנחתא קומית זה טוב ויפה אבל באמת שהייתי שמח לפרקי פרנגים יותר רציניים. שנית, על הנייר הפרק הזה היה אמור להיות יותר מוצלח - אוספים את מרבית הפרנגים מהסדרה ושולחים אותם למבצע חילוץ נועז? קיוויתי לקצת יותר.אנחנו פותחים עם קווארק שבדיוק סיים מבצע חילוץ נועז - מסתבר שבקנדה התחילו לאגור את סירופ המייפל שלהם במקום למכור אותו כדי לנפח מחירים, והוא עלה על המזימה המסחרית ועכשיו מביא סירופ מייפל לכווווווולם (טוב, זה “סירופ סקוויל” שמגיע מ”באלאנקר”). רק מה, מעשי הגבורה של קווארק מפסיקים לעניין את הקהל ברגע שדקס, או’ברייאן ובאשיר חוזרים ממשימה נועזת מעבר לקווי האויב ומתחילים להתרברב. קווארק… מקנא. אודו שם יפה לב לכך שגם לקווארק בא להיות גיבור. אז הנה באה לו ההזדמנות - מתברר שהדומיניון חטף את אישקה, אמא של קווארק ורום והפרנגי החשוב ביותר שקיים (כי כבר ראינו ב-Ferengi Love Songs שבלעדיה הנאגוס הסנילי כבר לא יודע מה לעשות והתרבות הפרנגית תקרוס). אז מסיבה לא ברורה משימת החילוץ (והפרס הנלווה אליה) מוטלת על קווארק.שלב א’: קווארק מגייס את כל הפרנגים שאפשר להניח עליהם יד, כמיטב מסורת סיקוונסי הגיוס של סרטי שודים. לצוות מצטרפים רום, נוג, מתנקש פרנגי פסיכוטי בשם לק, בן הדוד גיילה (שנראה לאחרונה נס על נפשו בסוף Business as Usual ובאופן כללי שונא את קווארק אבל היי, הוא ניסה לפוצץ את קווארק ב-Little Green Men עוד קודם לכן) וגם בראנט, הנמסיס של קווארק שכמעט השתלט על העסק ב-Ferengi Love Songs ואז קווארק הפיל אותו. כל השנאה הזו לקווארק הייתה יכולה להיות מקור לא אכזב לכיף חיים, אבל בפועל כמעט ולא קורה איתה כלום, וזה כנראה הפרק הכי מבוזבז של בראנט עד כה. ג’פרי קומבס הוא אחלה בתור בראנט, אבל אחרי שראינו איך הוא בתור וואיון כבר קשה לחזור.מי שמבריק במיוחד בפרק הזה הוא דווקא נוג, שהפך להיות איש פדרציה בכל רמ”ח איבריו ומנסה להרביץ משמעת ומוראל קרבי ביתר הפרנגים וכמובן שנכשל באופן מזעזע. מהר מאוד כולם יורדים מהרעיון של מבצע חילוץ קומנדו נועז, וקווארק מחליט שמאחר והם פרנגים, הם יעשו עסקה. לא כל כך ברור למה לדומיניון להסכים לעסקת חילופי שבויים בהתחשב בשלל העלוב שיש לפדרציה להציע, אבל סיסקו זורם וקווארק מקבל לידיו את קייוון - הוורטה המתועב והבלתי נסבל ההוא מ-Rocks and Shoals, שממש לא מרוצה מהעסק כי להחזיר אותו לדומיניון פירושו חקירה כואבת + הוצאה להורג.בתור מקום לביצוע עסקת ההחלפה קווארק מציע את אמפוק נור, הזכורה בתור “תחנת החלל הממולכדת שבה גארק ניסה לחסל את או’ברייאן ונוג וכל מני רדשירטס התפגרו” ב-Empok Nor. הפעם אין שום מלכודות בתחנה והיא משמשת בתור רקע לא מהותי במיוחד. יש לנו כמה סצינות של פרנגים שמגיעים ומתמקמים ומסתבכים והאסיר מנסה לברוח ובסוף הם מגלים שהם תקועים בחדר קטן ומוקפים בג’אמהדרים זועמים. כל הקטעים הללו חביבים, אבל כאמור - היה אפשר לעשות כאן יותר מזה.ואז קורה הדבר המפתיע ביותר בסדרה - רואים סצינת משא ומתן של קווארק עם ילגורן, הוורטה (המשעשע כמעט כמו וואיון) שאחראי לעסקה האומללה הזו, וקווארק מצליח לשכנע אותו להסיג את כל הכוחות שלו מהתחנה למעט שני ג’אמהדר, וזה אפילו לא נראה מופרך לחלוטין! כלומר, זה כן מופרך, אבל לרגע אחד ויחיד היה אפשר להאמין שאולי יש פרנגי כלשהו עם כישורי מסחר כלשהם! יותר מכך, נוג אשכרה עושה את הדבר ההגיוני וכשהוא פוגש את אישקה הוא שולף סכין וחותך לה את היד ובודק שיצא דם! ואישקה מנסה לדקור אותו בחזרה אבל נעזוב את זה.אבל לא באמת יתנו לעסקה להתנהל כמו שצריך, ולכן רום מבצע פליטת פה לגבי הסכום האמיתי שקווארק אמור לקבל ותכנן להפריש לשותפים בערך פרומיל ממנו, כולם רבים עם כולם ובסוף גיילה יורה בטעות בקייוון והפרנגים נשארים בלי בן ערובה להחזיר. זה טוויסט חביב ביותר והדובדבן שבקצפת הוא להיפטר מהוורטה השנוא הזה באופן הומוריסטי. אבל אחרי שזה נגמר נשאלת השאלה איך בדיוק סוגרים את הפרק.גם הפעם נוג מציל את היום - הוא יודע מספיק רפואה עכשיו כדי לחקור את הגופה של קייוון ולהכריז שהוא מת, ואז בטעות לגרום לו להזיז יד עם המגרה העצבי או מה שזה לא יהיה, ואז כולם עולים על הרעיון הגאוני של לשלוח אל הוורטה השני את קייוון בגרסת הזומבי-מונפש-מגרה-עצבי. זה עובד מספיק טוב כדי שאישקה תעבור לצד של הפרנגים והג’אמהדר לא יבינו מה קורה כשהוורטה שבא אליהם יתחיל להיתקע בקיר, ואז הפרנגים הנותרים מצליחים איכשהו לחסל אותם (הפרנגי-מתנקש-פסיכוטי מחסל אחד, רום המסכן מחסל אחר - הפעם הראשונה שבה רום הורג מישהו בסדרה, אם לא כוללים את הפעם ההיא שבה הוא ניסה לרצוח את קווארק). בסופו של דבר הם עשו עסקה טובה - גם נפטרו מהוורטה שכולם שונאים, גם החזירו את אישקה וגם לקחו בשבי את ילגורן, ואנחנו קיבלנו סצינות “זומבי קייוון הולך ומתנגש בקיר שוב ושוב ושוב” וזה מאוד מספק.אבל… זה כל מה שיש כאן. פרק הומוריסטי נחמד ואנסמבל יפה של פרנגים ועוד תזכורת לכמה נוג הוא דמות משנה כיפית, אבל פרק הפרנגים הרציני כנראה יצטרך לחכות לעתיד.",
        "url": "/ds9//S06/E10/The_Magnificent_Ferengi"
      }
      ,
    
      "s06-e11-waltz": {
        "title": "עונה 6 פרק 11 - Waltz",
        "content": "זה היה פרק מוצלח בגלל שדוקאט הוא דמות מוצלחת עם שחקן ממש מוצלח, כך שלא משנה כמה הסדרה תנסה להרוס אותו, היא לא תצליח.אבל היא ניסתה. היא ניסתה, ואני מאוד כועס על זה.נתחיל עם שם הפרק. לא יודע מה איתכם, אבל לי הוא מיידית הזכיר את Duet. הפעם במקום לשיר בשניים (או באחד ששר עם עצמו בצורה מאוד מוזרה), נרקוד. גם הזוג שבמרכז הפרק התחלף - במקום קירה ומריצה יש לנו את סיסקו ודוקאט. אבל הדמיון מסתיים כאן. כזכור, ב-Duet קירה חוקרת את מריצה הקרדסי על פשעי המלחמה שלו, כי היא משוכנעת שהוא אחד מהארכי-קצבים של תקופת הכיבוש. בשלב מסויים מריצה משתגע לגמרי ונושא נאומים נאציים חוצבי להבות בגנות הבאג’ורים ולכאורה נותן לקירה בדיוק את מה שהיא רוצה - פושע מלחמה מתועב במיוחד שאפשר להוציא להורג; אבל רגע השיא של הפרק מגיע אחר כך, כשקירה נאלצת להוציא את כל האוויר מהבלון הזה ולחשוף שמריצה היה בסך הכל פקיד קטן ועלוב שרק מילא פקודות, וההתחזות שלו לארכי-קצב היא בעצם מעשה גבורה.כאן, לעומת זאת, סיסקו מביא את דוקאט לשלב הנאומים הנאציים חוצבי הלהבות ו… וזה בערך מסתיים כאן. אין טוויסט. אין שכבה סמויה. אין כלום. ולמה? כי הסדרה רוצה שדוקאט יהיה ארכי-קצב נאצי ולא שיהיה שום דבר אחר. אפילו הדומיניון כבר זוכה ליותר סנגוריה מכך. זה לא אסון כי דוקאט הוא דמות מוצלחת אפילו בתור הארכי-נאצי הזה, ויש משהו מעניין בלראות את שכבות ההגנה שלו מתקלפות עד שזה כל מה שנשאר; אבל אולי היה אפשר לעשות איתו עוד יותר מכך.ומה לגבי עלילה, יש כזו בפרק? ובכן, היא פשוטה למדי: זוכרים איך ב-The Ascent אודו ליווה את קווארק למשפט ואז החללית שלהם התפוצצה והם התרסקו על כוכב לכת נטוש והסתבכו עם המכשיר שמשדר אותות ומצוקה ורוב הפרק שנאו אחד את השני? אז פה זה אותו הדבר: סיסקו מלווה את דוקאט למשפט, ומספיק לבוא אל התא שלו ולהגיד כמה שהוא מצטער על זיאל ולהיווכח שנראה שדוקאט כבר לא מטורלל על כל הראש ויכול לענות לעניין - ואז בום, הספינה מותקפת על ידי קרדסים ומתפוצצת וכשסיסקו מתעורר הוא תקוע על כוכב לכת שומם עם דוקאט והם מחכים שיצילו אותם. הדיפיינט יוצאת למסע הצלה אבל רואים מעט מאוד ממנה - בעיקר משתמשים בה למטרות הרינג אדום כשהם מצילים אנשים אחרים מהחללית במקום את סיסקו. בסוף הם כמובן כן מגיעים אל סיסקו, אבל עד אז יש לו ולדוקאט מהומה לא קטנה.בהתחלה נראה שדוקאט הוא דווקא המבוגר האחראי - עושה מדורה, מציל את מנות הקרב, חובש את הפצעים של סיסקו, יוצא לחפש אוכל, מפעיל את הדבר הזה של אותות המצוקה, מספר לסיסקו את הכל כשהוא רגוע ואחראי ו”שלחתי אות מצוקה נייטרלי, בוא נראה מי יגיע קודם לאסוף אותנו”. רק כשהוא קצת מתרחק מסיסקו ופתאום מגיע וואיון ומתחיל לחלק לו עצות ולומר לו להרוג כבר את סיסקו ודוקאט מתנגד כי הוא קודם רוצה לשמוע את סיסקו מעריך אותו - רק אז אנחנו מבינים שהוא עדיין טיפה מטורלל. ובהמשך יגיעו גם דאמאר וקירה. כולם משחקים גרסאות מוקצנות של עצמם; זו לא בדיוק הנפשה של היבטים מהתודעה של דוקאט כמו שאלו הקולות שהוא מצפה לשמוע מהם.נראה שבהתחלה סיסקו יחסית סבבה עם דוקאט, שממוסגר אצלו בתור האויב הותיק שהוא עדיין רוחש אליו סוג של הערכה כלשהי בתור מישהו שפעם שיתף פעולה איתם בצורה סבירה. ואז הוא מגלה בטעות שהזה של אותות המצוקה בכלל כבוי ודוקאט בכוונה מעמיד פנים שהוא עובד. מרגע זה ואילך סיסקו הופך אותו לאויב מוצהר. הוא מצליח להפעיל את אות המצוקה כשדוקאט לא שם לב (ובסופו של דבר זה מה שיוביל את הדיפיינט אליו), ומנסה לדבר אליו נחמד כשדוקאט מתחיל את שיחת ה”נכון שלא הייתי כזה דיקטטור נאצי? נכון? נכון?” אבל זה לא עובד כל כך טוב - “קירה” משגעת יותר מדי את דוקאט והוא מתחיל לירות לכל עבר וסיסקו נאלץ להתכופף ופתאום מתגלה המזלג שממנו סיסקו שבר שן אחת כדי להתעסק עם הזה של אותות המצוקה. תגידו מה שתרצו על דוקאט אבל טיפש הוא לא - הוא מבין תוך שניה מה קרה, מפצפץ את הזה של אותות המצוקה ומחטיף לסיסקו מכות תוך שהוא אומר שזו אשמת סיסקו והוא לא השאיר לו ברירה.הסיטואציה הזו היא כמובן מיקרוקוסמוס של דוקאט שליט באג’ור. דוקאט נושא אחר כך נאום הגנה על עצמו; הוא אומר שההנהגה העליונה הקרדסית ציוותה עליו לנקוט יד קשה עוד יותר כשהתמנה לתפקיד, אחרי 40 שנות כיבוש שעדיין לא הניבו את התוצאה המיוחלת. והוא מספר איך הוא ניסה וניסה לעזור והצליח להוריד ב-20% (!) את רמת התמותה במחנות הריכוז הקרדסיים ולמרות זאת הבאג’ורים כפויי הטובה רק הציקו והציקו עוד יותר. כך גם עם סיסקו; הוא מעמיד פנים שהוא עוזר לו, אבל בפועל מה הוא עשה? אות המצוקה לא הופעל. המעבורת שהוא טען שהתרסקה - לא התרסקה ואפשר לברוח איתה מהכוכב. והזרוע השבורה של סיסקו? ובכן, דוקאט אמר שהוא לא יודע איך לרפא אותה למרות שיש מכשיר לריפוי עצמות שבורות; אבל מי בדיוק מאמין לכך? ברור שהוא השאיר אותה מגובסת ותו לא כדי להותיר את סיסקו מוחלש.וכמו שמה שהבאג’ורים יכלו לעשות הוא לעצבן ולעצבן את דוקאט עד שהוא השתגע, כך גם סיסקו - בסופו של דבר הוא גורם לנאום ההגנה של דוקאט לגלוש לכיוון ה”אני רוצה להשמיד את כל הבאג’ורים יצורים מתועבים” ואז להרביץ לו כשהוא לא מסתכל. אבל סיסקו רחמן מדי; קירה הייתה הורגת את דוקאט אבל סיסקו רק מנסה לברוח ובסוף חוטף עוד מכות מדוקאט, ודוקאט מסתלק לו במעבורת יחד עם החברים הדמיוניים שלו. ואז משגר לדיפיינט הודעה איפה אפשר להציל את סיסקו. למה, בעצם? האם הוא עדיין מצפה שסיסקו מתישהו יאמר לו כמה שהוא מעריך אותו, או שהוא רוצה שסיסקו מלך הבאג’ורים יראה איך דוקאט מצליח איכשהו להשמיד את הבאג’ורים?העובדה שדוקאט נמלט בסוף הפרק היא משמחת למדי מבחינה עלילתית כי עוד פרקי דוקאט יכולים להיות מאוד כיפיים, בפרט כשהם עכשיו יהיו פרקי “דוקאט המשוגע נגד כל העולם כולל הקרדסים והדומיניון”. מה שקצת יותר מעציב אותי הוא שעכשיו מיצבו את העימות דוקאט-סיסקו בצורה כזו שאם מישהו יהרוג את דוקאט, זה כנראה יהיה סיסקו. אבל אני רציתי שזה יהיה גארק!",
        "url": "/ds9//S06/E11/Waltz"
      }
      ,
    
      "s06-e12-who-mourns-for-morn": {
        "title": "עונה 6 פרק 12 - Who Mourns for Morn?",
        "content": "אוקיי, הנה חוק: יש לכם בפרק קטע שבו בחורה בלבוש מינימלי אוחזת את האוזניים של קווארק? בואו תשכתבו את הפרק.עכשיו, אני לא רוצה ליצור מצג שווא. למרות שזה אולי הפרק החלש ביותר בעונה הזו, הוא עדיין פרק נחמד. זה לא Meridian ולא Move Along Home ולא Let He Who Is Without Sin… אבל זה כן:1) פרק שהיה אפשר לעשות בעונות הרבה יותר מוקדמות ולא היינו שמים לב.2) פרק שמבוסס על בדיחה שאין לה סיכוי להחזיק יותר מעשר דקות ואכן לא מחזיקה.3) פרק עם עלילה צפויה מההתחלה ועד הסוף ולא הרבה מעבר.4) פרק קווארק שבו קווארק בעיקר נסחף עם זרם וחוטף חבטות.ספציפית היבט 4 של הפרק בולט במיוחד. היו שני פרקי קווארק דומים קודמים: The House of Quark ו-Business as Usual. אבל בשניהם מתישהו קווארק הצליח להשתלט על הזרם ולעשות משהו עם עצמו; כאן זה לא קורה. כתוצאה מכך המילה “סתם” מתארת היטב את כל האספקט הקווארקי של הפרק, ואנחנו נשארים עם בדיחה בת 10 דקות, אבל אחת לא רעה.הבדיחה היא מורן. כידוע, מורן הוא החייזר הזה שתמיד יושב בפאב של קווארק ולא עושה שום דבר מלבד להיות קיים ולשתוק. כולם מדברים על איך שהוא מדבר ומדבר אבל כמובן, כשהמצלמה עליו הוא תמיד שותק. בתחילת הפרק אודו בא לפאב ומגלה שמורן שיושב שם הוא הולוגרמה, וקווארק מסביר שכך זה היה בשבועיים האחרונים מאז שמורן יצא לנסיעת עסקים, כי “ People love him. He’s like a mascot. Everyone who comes in here expects to see him, and if they don’t, it doesn’t feel like home to them.”. זו כמובן קריצה מכוונת לקהל בבית שזה היחס שלו אל מורן.אז כמובן שהסדרה הורגת אותו, בדמות הכרזה של סיסקו שהספינה של מורן נקלעה לאיזו סופת חלל. מכירים את הכלל הידוע שאם אין גופה אז המוות לא נחשב? כבר בשלב הזה לא ציפיתי ממורן להיות מת למשך יותר מאשר הפרק הנוכחי.הבדיחה נמשכת באשכבה של מורן שנערכת אצל קווארק, ובה כולם מדברים על מורן וכמה שהוא היה חשוב להם וכן הלאה. השיא הוא בבדיחה שהתפספסה עלי לגמרי, כמובן - קווארק אומר שהדבר הטוב ביותר שאפשר לעשות לזכר מורן הוא לוודא שהכיסא שלו יישאר תפוס כל הזמן, ותופס עובר אורח חסר מזל מהקהל לשבת שם - וזה כמובן השחקן שמשחק את מורן, רק בלי תלבושת החייזר. זו נקודת השיא של הפרק.מכאן והלאה הפרק מתנהל על פי שבלונה מוכרת. קווארק מגלה שמורן הוריש לו את כל הונו, כש”כל הונו” מסתכם בשום דבר בריבוע + אמבט בוץ שממנו צצה פאם פאטאל שמתיימרת להיות אשתו של מורן ותפקידה בפרק הוא לגלות לקווארק שמורן ישב על הון עתק שבו הוא “זכה בלוטו”, ולעשות את הדבר הזה עם האוזניים. מהר מאוד צצים גם שני מאפיונרים בדמות חייזרים ירוקים עצבניים (ומשעשעים למדי; הם הדבר הכי טוב בחלק הזה של הפרק) ובסוף גם איזה בן אדם תחמן סוג ז’ שמתחזה לאיש אבטחה או משהו. וכולם דורשים מקווארק דרישות שונות ומשונות לגבי האוצר האבוד של מורן שבסוף מתגלה שנמצא באיזה בנק וקווארק נאלץ להביא אל התחנה.העסק לא נעים במיוחד כי קווארק שוב פעם יוצא אידיוט גמור, מה שלא סביר בעליל למישהו שמתעסק כל כך הרבה בעסקים שחורים והברחות. מילא שהוא בקושי שורד את הפאם פאטאל, אבל הייתי מצפה שיהיה לו מנגנון הגנה כלשהו כנגד המאפיונרים הירוקים; בשלב מסויים הוא אומר “אני כבר באמת חייב לשדרג את המנעול בחדר שלי”. רק עכשיו אתה נזכר? זה נכון שקווארק הוא כושל למדי, אבל עד כדי כך? בלתי סביר. לקווארק לא מגיעה ההטפשה הזו.כמובן שבסופו של דבר מתגלה שכל הליצנים שדורשים דרישות מקווארק מכירים זה את זה ובעצם כולם היו שותפים לשוד בנק נועז במיוחד, יחד עם מורן. ובדיוק לפני שבועיים, כשמורן יצא למסע שלו, פג תוקף האחריות הפלילית והם יכולים להשתולל חופשי עם הכסף. בשלב הזה כבר ברור שהכל תחמון אחד גדול של מורן, וכשהכסף סוף סוף מגיע ננקט הפתרון של Business as Usual - כל הליצנים מתרגזים ומתחילים לירות אחד בשני (קווארק איכשהו לא נפגע) ואודו עוצר את כולם. בינתיים קווארק מגלה לזוועתו שכל הכסף חסר ערך - זהב נטול לטינום.כדי לחזור לסטטוס קוו, כמובן שמורן חוזר לפאב וחושף בפני קווארק את כל האמת - או ליתר דיוק, קווארק אומר הכל ואילו מורן רק מהנהן. כל העסק היה תרגיל של מורן שמטרתו להיפטר מהשותפים (אם הם לא היו מתחילים לירות זה בזה למראה הלטינום, כפי שאכן קרה, הם כנראה היו מתחילים לראות כשהיו מבינים שאין שם לטינום) ובעצם כל הלטינום הוחבא בקיבה של מורן במשך כל השנים הללו, והוא מקיא קצת בשביל קווארק כפיצוי, סוף טוב הכל טוב ובואו תסבירו לי שוב למה בעצם היה צריך את הפרק הזה.",
        "url": "/ds9//S06/E12/Who_Mourns_for_Morn"
      }
      ,
    
      "s06-e13-far-beyond-the-stars": {
        "title": "עונה 6 פרק 13 - Far Beyond the Stars",
        "content": "הו וואו, איזה פרק מוצלח. אחד מהטובים בסדרה. כמו עם Trials and Tribble-ations, יש לנו שבירת מסגרת מוחלטת וסוג של פסק זמן מהסדרה הרגילה כדי לתת הומאז’ נאה (ומרגש - כן, דאמיט, התרגשתי) למקורות; רק שהפעם זה לא באמת מרגיש מנותק במיוחד למרות שאף דמות מהסדרה לא באמת מופיעה.אנחנו מתחילים ב-DS9 עם סיסקו שסובל מאקסטרה לחץ - מצד אחד, הדומיניון ממשיכים לתקוף ספינות פדרציה מפטרלות ולהרוג חברים של סיסקו, ומצד שני אבא שלו הגיע לבקר בתחנה. פלא שהוא מתחיל לראות הזיות ומתמוטט? באשיר מספיק לדווח לנו שזה מזכיר את ההזיות שלו מ-Rapture בעונה שעברה, מה שחוסך לתסריטאים את הצורך להמציא סיפור מסגרת מתוחכם יותר סטייל The Inner Light והופס - סיסקו שוקע למציאות שבה הוא “בני ראסל”, סופר מדע בדיוני שעובד במגזין “Incredible Tales” אי שם בשנות החמישים. בני הוא לא סיסקו; זה לא שהוא עומד ואומר “מה לעזאזל אני עושה בשנות החמישים אני המפקד של DS9 לעזאזל”. לא; הוא אדם אמיתי עם חיים אמיתיים ואישיות שלא ממש מזכירה את סיסקו.באופן דומה, גם כל שאר הדמויות שאנחנו פוגשים בפרק הזה הן לא הדמויות מ-DS9, אבל השחקנים הם אותם השחקנים, מה שבפרט נותן לנו הזדמנות די נדירה לראות את כל המחופשים בלי איפור. נוג צץ בתור מוכר עיתונים שמדבר עם ראסל בתחילת הפרק, לפני שאו’ברייאן צץ בתור סופר מד”ב עמית סטייל אייזק אסימוב שעובד עם ראסל באותו מגזין ומצטרף איתו לפגישה. עוד נוכחים: קירה, באשיר וקווארק בתור סופרים עמיתים, ואודו בתור העורך שלהם. כמובן, אי אפשר בלי שקווארק ואודו יתקוטטו על האיכות של הדונאטס וקווארק יאיים שהוא נוטש ו…אוקיי, זה די תענוג לראות את זה. אין לדמויות הללו הרבה זמן מסך והן תואמות סטריאוטיפים ספציפיים, אבל השחקנים והבימוי תופסים את זה בול. מהבחינה הזו, אני נהנה מההומאז’ התקופתי כמו שנהניתי ממנו ב-Little Green Men, והעובדה שזו הדרך של הסדרה לתת טפיחה על השכם לאנשים שבזכותם מסע בין כוכבים נולדה הופכת את זה למרגש. זה יכל להיגמר כאן ולהישאר הומוריסטי וקליל כפי שהיה ב-Little Green Men או ב-Trials and Tribble-ations, אבל הפרק הזה מכוון קצת יותר גבוה ורוצה גם לחדד את המסר החברתי שמסע בין כוכבים ניסתה לקדם מתחילתה. והוא מצליח.כדי להבהיר לנו בקלות על מה מדובר, אודו העורך אומר לכותבים שמבקשים לראות תמונה שלהם בגליון הבא, כך שיתכוננו… כלומר, חוץ מקירה (“God forbid that the public ever finds out K.C. Hunter is a woman”) וראסל (“as far as our readers are concerned, Benny Russell is as white as they are”). כמובן, זה אכן תיאור עגום של המצב באותה התקופה. מי היה מאמין שיבוא יום ובסדרת מדע בדיוני הקפטן שהסיפור סובב סביבו יהיה שחור?אה, ובכן, בשביל זה ראסל פה. הוא מקבל את מטלת הכתיבה הבאה שלו בדמות ציור של DS9 וממציא סביבו סיפור שבו מככב אחד בנג’מין סיסקו, קפטן שחור. האימה!כמו כן וואיון ודוקאט מושלמים בתור שני שוטרים גזענים שכמעט ומרביצים לראסל כי הוא קיים ושחור. כמו כן אבא של סיסקו בתור מטיף שזועק ברחובות בשם ה”נביאים” ומורה לראסל לכתוב את הסיפור שלו. ולאן נעלמו כל יתר השחורים? אה, כמובן, אנחנו בשנות החמישים, יש להם את הגטו שלהם: אז ראסל מבקר בבית קפה שבו עובדת החברה שלו, קסידי ייטס; ופוגש שם את שני התפקידים המסורתיים לשחורים - הקרימינל הקטן שהוא ג’ייק סיסקו והאתלט המצליח שהוא וורף (זו הפעם היחידה בכל מסע בין כוכבים שבה רואים את מייקל דורן ללא איפור, למרות שהוא מחזיק בשיא ההופעות בפרנצ’ייז). להשלמת הצוות יש לנו את דקס בתור המזכירה של המגזין ומרטוק בתור המאייר שלו, ו… נראה לי שכיסיתי את כל ההופעות.לזכות הפרק ייאמר שהוא לא מתברחש יותר מדי עם הרקע והנוסטלגיה ודוחף קדימה את העלילה שלו. כשהעורך רואה את הסיפור עם הקפטן השחור הוא דורש כמובן להשמיט את הפרט הזה או שהסיפור לא יתפרסם. מי שמתחיל לצעוק ולהתווכח הוא בכלל קווארק, שמייד מואשם בכך שהוא קומוניסט (יהדות דווקא לא הוזכרה בכלל, אבל מכיוון שארמין שימרמן יהודי אני מרגיש שהיא לפחות נרמזה). גם במהלך הדכאון הזה באשיר (“We’re writers, not Vikings”) ואו’ברייאן (“I like robots. They’re very efficient.”) ממשיכים את תפקידם בתור הפוגות קומיות למופת.אז מה ראסל יעשה? ילבין את סיסקו? הוא כמעט עושה את זה עד שהוא פוגש שוב את המטיף-מטעם-הנביאים. כמו כן, כבר הזכרנו שלאט לאט הוא מתחיל לראות דמויות מתוך הסדרה? לרגע אחד הוא רואה את קירה במקום את K.C. Hunter, וכשהוא רוקד עם קסידי ייטס הוא פתאום על DS9, וכדומה. כמובן, התחושה היא לא “המציאות המדומה שבמוח של סיסקו נפרמת” אלא ההפך - “ראסל לוקח דמויות מהחיים שלו ומשתיל אותן לתוך הסיפור שהוא ממציא”.אז הוא כותב עוד ועוד סיפורי DS9 וכולם עם סיסקו השחור וכמובן שהעורך רוצה לזרוק אותו מכל המדרגות. הסופרים האחרים דווקא מנסים לעזור, ואו’ברייאן עולה על הרעיון הסביר של “לספר בסוף שהכל היה חלום”. לזה העורך ומסכים, וראסל ברקיע השביעי. ואז מגיע הזמן קצת להרביץ לו, אחרי אזהרה מהנביא שזה בדרך. ראשית באמת מרביצים לו, פיזית: השוטרים המושחתים וואיון ודוקאט יורים בג’ייק סיסקו שניסה לפרוץ לרכב ואחר כך מפוצצים במכות את ראסל שניסה להתערב; ואחרי חודש כשראסל שעדיין מתאושש מגיע אל משרדי המגזין כדי לראות את הגליונות עם הסיפור שלו, העורך מדווח שההדפסה כולה בוטלה על ידי המוציא לאור כי “המגזין לא עומד ברמה המספקת החודש”. אה, וראסל מפוטר.וכאן מגיעה שעת המבחן הגדולה ביותר של אייברי ברוקס בסדרה. כמו שכבר אמרתי כמה פעמים, אני לא מרוצה ממנו כשחקן (ואין לי דרישות גבוהות במיוחד), אבל כשהוא צריך לחרוג מהדמות הרגילה שלו הוא הרבה יותר מוצלח על פי רוב. כאן ראסל צריך להתמוטט ולהישבר עם מונולוג קורע לב על כך שלא משנה מה יעשו לו, לא יוכלו לגעת ברעיון שלו. האם זה מצליח? ובכן… אני מניח ששחקנים אחרים היו מצליחים יותר, אבל זה עשוי טוב מספיק גם ככה. אין מבחן שהפרק הזה לא עובר בהצלחה.זה לא נגמר טוב עבור ראסל - אחרי ההתמוטטות שלו הוא מגיע לאמבולנס מצ’וקמק ונוסע השד יודע לאן, אבל לפחות יש לו את המטיף מטעם הנביאים לברך אותו והופס - סיסקו מתעורר ב-DS9 אחרי שחלפו רק כמה דקות. כמובן, עם זכרון מלא של כל התקופה שלו בתור בני ראסל, והתהיה המתבקשת האם לא כל הסדרה היא בעצם חלום של מישהו שמתעקש על קפטן שחור.אני מנסה לחשוב על משהו רע לומר על הפרק הזה ולא מוצא. אם יצליחו לקשר אותו לעלילה הראשית של הסדרה זה יהיה נפלא, כמובן, אבל לא נורא גם אם לא יוכלו, כי הפרק הזה נגע בדיוק במה שמסע בין כוכבים לדורותיה מנסה לעשות, וזה חשוב לא פחות מאשר להמשיך את המלחמה עם הדומיניון. תודה.",
        "url": "/ds9//S06/E13/Far_Beyond_the_Stars"
      }
      ,
    
      "s06-e14-one-little-ship": {
        "title": "עונה 6 פרק 14 - One Little Ship",
        "content": "הנה, ככה עושים פרק הפוגה קומית! ושלא במפתיע, המרכיב הקומי של הפרק נסמך על השילוב המוצלח של או’ברייאן ובאשיר, עם דקס בתור שחקנית חיזוק. למרות שאין בפרק שום רעיון שאינו שחוק ואי אפשר לקחת ברצינות את מה שקורה בו, הוא מבוצע בצורה מוצלחת שגורמת לו להיות כיף חיים.במסגרת גישת ה”אנחנו באמצע העונה אז בואו נעשה פרקים ששוכחים לרגע מהדומיניון וכל החרא הזה” כל הצוות למעט אודו וקווארק יוצא למשימת מחקר מדעית של איזו אנומליה עם הדיפיינט (שוב קירה וסיסקו ביחד? לא עברנו כבר על זה מאות פעמים בערך?). בפעם האחרונה שזה קרה כולם נתקעו בלולאת זמן שהפכה אותם לסבי-סביהם של האנשים שהם פוגשים; הפעם זה הולך לקרות לכך שהראנאבאוט הקטנה שהם שולחים פנימה ומצויידת באו’ברייאן, באשיר ודקס הולכת להתכווץ לגודל של יתוש - אבל היי, לפחות הפעם זה מתוכנן מראש. קירה צוחקת על כל הסיפור צחוק גדול מאוד לפני שהמשימה מתחילה כדי להבהיר לנו בשם כותבי הפרק שהיי - אנחנו לא לוקחים את זה ברצינות, בבקשה גם אתם אל תיקחו.כמובן, החללית לא אמורה להישאר מכווצת; היא אמורה לצאת מהאנומליה באופן שבו היא נכנסה אליה וזה יגרום לה לגדול בחזרה. רק שכמובן, זה לא מה שקורה, כי פתאום הדיפיינט מותקפת על ידי הדומיניון (הדומיניון! אז לא שכחנו ממנו אפילו לא לרגע!) ותוך עשר דקות מתחילת הפרק יש לנו דיפיינט שנכבשה בידי כוח ג’אמהדרים עצבניים במיוחד, וראנאבאוט זעירה במיוחד שיצאה מהאנומליה בצורה לא נכונה וכעת היא ויושביה צריכים להציל את היום בסגנון אנט-מן. מטופש? מאוד. פוטנציאל כיף גדול? מאוד. האם הוא התממש? מאוד.העלילה הכללית של הפרק היא לא מתוחכמת במיוחד: הדיפיינט נפגעה במהלך הקרב והג’אמהדר מנסים לתקן את המנועים שלה, אבל לצורך כך הם זקוקים לעזרה מסיסקו ושות’ שכמובן מנצלים את ההזדמנות כדי לנסות ולהעביר את הבקרה מהגשר אל חדר המנועים, כי זה יאפשר להם להציף את כל הספינה בגז מרדים ולסיים את הפלישה הזו. אבל למרות שהם מבצעים את התיקונים המזוייפים לעילא ולעילא, יש איזה ממבו-ג’מבו שקרכלשהו שחסר להם ורק הספינה הזעירה תוכל לסייע בו - משהו שכולל שיגור של באשיר ואו’ברייאן אל צ’יפ כלשהו שבו הם מחברים דברים לדברים. התפאורה פה מגוחכת והפרק כולו מרגיש דל תקציב בצורה בלתי רגילה (מה שמסביר, כמובן, למה כולם נשארים בחללית כל הזמן, אם כי יש גם הסבר טכנובאבל על בועות חמצן גדולות מדי באוויר בעוד שהחמצן בתוך החללית גם כן התכווץ) אבל למי אכפת.התעלול של הממבו-ג’מבו עובד, והספינה הזעירה מגיעה לחדר המנועים בזמן כדי לסייע לייצר הסחת דעת שתעזור לסיסקו ושות’ להשתלט על העסק מחדש. בין כל זה יש גם קונפליקט פנימי בין הג’אמהדרים - מתברר שעכשיו יש ג’אמהדרי “רביע אלפא” שנוצרו לאחר הפלישה ובמיוחד עבורה, והם רבים עם ג’אמהדרי “רביע גאמה”. ההבדל בין השניים הוא בעיקר שהאלפא הספציפי של הפרק הוא אידיוט והגאמה הספציפי של הפרק לא אידיוט וכמובן שהאלפא קובע.אז אין לי טענות לעלילה הכללית, היא סבבה, אבל הסיבה שהפרק מוצלח היא הרגעים הקטנים. למשל: הרגע שבו הראנאבאוט יוצאת מהאנומליה והצוות מגלה שהם זעירים (ועדיין לא יודעים שהם באמצע מתקפת ג’אמהדר), ואז או’ברייאן ההמום בא בטענות לבאשיר שמקמט את המצח ומנסה להבין מה לעזאזל, וכולם עושים ככה עם האצבעות כדי להראות כמה הם זעירים - זה עובד מעולה בזכות העובדה שלאו’ברייאן ובאשיר יש כימיה קומית מצויינת, אחת מהטובות בסדרה (והסדרה מודעת לכך ומנצלת את זה שוב, ושוב, ושוב). זוכרים את הסצינה מ-Visionary שבה או’ברייאן ההמום בוהה בגופה שלו וצועק על באשיר למה הוא לא הציל אותו? זה בערך אותו הדבר.למרות זאת, עם כל כמה שאו’ברייאן ובאשיר ודקס היו סבבה, הרגע המצחיק ביותר של הפרק שייך בקלות לאודו וקווארק בסיום. בזמן שאו’ברייאן ובאשיר משוויצים בהרפתקאות שלהם בקווארקיה, אודו בוהה בהם בדאגה. כשבאשיר שואל מה העניין. אודו אומר שהם אולי נראים קצת יותר קטנים מבדרך כלל - אתם יודעים, משני צורה שמים לב לדברים הללו. קווארק המודאג מגיע ואומר שבאמת נראה שהם קצת קטנו. בזמן שאו’ברייאן ובאשיר נמלטים למרפאה, קווארק מסנן לאודו ש”ואומרים שאין לך חוש הומור”. והחיוך המשותף שלהם, אלוהים אדירים.",
        "url": "/ds9//S06/E14/One_Little_Ship"
      }
      ,
    
      "s06-e15-honor-among-thieves": {
        "title": "עונה 6 פרק 15 - Honor Among Thieves",
        "content": "לפני שני פרקים סיסקו נזרק לסרט דרמה חברתית מהסוג שהיינו מצפים לראות באייטיז; והנה או’ברייאן נזרק לסרט דרמה משטרתית מהסוג שהיינו מצפים לראות באייטיז. רק שהפעם או’ברייאן לא חולם חלומות אלא מעורב בעצמו באקשן, שממוקם בהווה ואפילו כולל קצת דומיניון, אז ההשלכות אמיתיות יותר.אבל זה סרט דרמה משטרתית. מהסוג שהיינו מצפים לראות באייטיז. והוא כולל את כל המרכיבים הבנאליים הרגילים, ואת העלילה הצפויה ביותר הרגילה. ובגלל שזו דרמה אין לנו הסחות דעת קומיות מהסוג שהפך את One Little Ship למוצלח פרק אחד קודם. אז יש לפרק הזה את כל המרכיבים הדרושים כדי לא לעבוד ולהיות מביך, אבל הוא יוצא מזה די בסדר. הוא קם ונופל על מערכת היחסים בין או’ברייאן ובין הפושע שהוא מוליך שולל ובסוף בוגד בו, ובזכות משחק לא רע בכלל של שני המעורבים יצא שאפילו היה אכפת לי טיפה מהדמויות והסיטואציה.אנחנו מתחילים עם פאב אפלולי בכוכב לכת אפלולי ועם טיפוסים אפלוליים: מאפיונר קטן ושני הסיידקיקס שלו, מדברים על אוכל ועל זה שהם צריכים להביא משהו לבוס הגדול שלהם אחרת אוי ואבוי מה שיקרה פה. מי שמאזין להם מהצד בזהירות הוא או’ברייאן בלבוש אזרחי-מוזנח שאומר לנו שהוא כאן במשימת הסתננות חשאית, ולא מפתיע במיוחד לראות אותו מחשמל בסתר את אחד מהסיידקיקס שמנסה לפרוץ למחשב ואז בא להציל את היום ולהתנדב לתקן את התקן הפריצה שהוא השמיד לפני רגע.קשר נוצר! עם… עם… כשאו’ברייאן פוגש את המפעיל שלו ומתלונן כמה שהוא רוצה לחזור כבר הביתה (כי הוא כאן כבר שבועות) מתברר שהחבר’ה קשורים לסינדיקט אוריון, ארגון הפשע האיום ש… שאני לא לגמרי זוכר מה הוא עשה חוץ מלתקוע את קווארק ואודו ביחד בכוכב לכת שומם ב-The Ascent. מה שהם עושים עכשיו הוא לחסל את המושתלים מטעם סטארפליט בתוכם, אז או’ברייאן גויס כדי למצוא את מי שמספק להם מידע. מה לאו’ברייאן ולמשימות התחזות והסתננות? כלום, אבל אנחנו רוצים פרק או’ברייאן אז זה מה שיהיה. אף אחד לא מתנגד לפרקי או’ברייאן, אף אחד!רגע, איך התחנה שורדת בלי או’ברייאן? הוא לא שם שבועות? איך אפשר לוותר על או’ברייאן שבועות? ובכן, אי אפשר - בסצינה היחידה בתחנה עד לסוף הפרק כל אנשי הצוות בערך מתלוננים על דברים שלא עובדים ואיך שהתחנה מתפרקת, ובאשיר החמודי הולך להתלונן לסיסקו שהמצב קשה ובלתי נסבל וכמובן בעצם לתהות לאיפה או’ברייאן נעלם ולאן יחזור. אבל זהו, חוזרים לאו’ברייאן ומעכשיו הפרק הוא הצגה שלו ושל המאפיונר הקטן שנקרא “בילבי” כך שישראלים כמוני לא יכולים לקחת אותו ברצינות יותר.אתם מבינים, בילבי הוא מאפיונר עם לב זהב. הוא בעצם איש משפחה למופת שמתפקד כאן בתור עובד זר ושולח כל גרוש לאשה והילדים. והוא מתאהב באו’ברייאן והוא כבר יסדר אותו, וילביש אותו, ויערוב לו בפני הבוס הגדול, ויש לו חתול נפלא בשם צ’סטר ובאופן כללי הוא לא כזה איש רע חוץ מהקטע של להיות פושע רצחני ולירות בדם קר במי שמכר להם רובים קלינגונים פגומים שאותם או’ברייאן מתקן. הפרק מנסה להכריח את או’ברייאן לחבב אותו ואפילו לגרום לנו לחבב אותו - והשחקן מוצלח, אז זה כמעט עובד. כמעט - כי הפרק עדיין תבניתי מדי והמניפולציות ברורות מדי.וחוץ מזה, או’ברייאן מצליח לדברר אותו בקלות רבה מדי ולגלות מי המודיע שיש לסינדיקט בתוך סטארפליט (זה מקגאפין; אין לו שם והוא לא קשור אלינו ושוכחים מהסיפור הזה מייד) רק שאז מתברר שיש לנו צרות גדולות יותר כי יחד עם הבוס הגדול הגיע לפגישה עם המאפיונר ושות’ וורטה. מה הדומיניון זומם? או’ברייאן המסכן נאלץ להישאר כדי לגלות, רק כדי שנקבל סצינה “מותחת” שבה הבוס הגדול טוען שאחד מהמאפיונרים בוגד ובסוף יורה באחד הסיידקיקס כי הוא מכר מהצד או משהו. או’ברייאן בטוח, ובילבי ערב לו (כלומר, אם מתברר שאו’ברייאן בוגד, הלך על בילבי) והמזימה נחשפת - משהו משהו התנקשות בשגריר הקלינגוני שתיראה כאילו גאורון עשה את זה ותעודד את הקלינגונים לפרוש מהמלחמה.או’ברייאן מדווח על זה כמו הילד הטוב שהוא, רק כדי לגלות שהמפעיל מתכנן לתת להתנקשות להמשיך כמות שהיא (חוץ מהקטע של להרוג את השגריר) ושהקלינגונים יהרגו את המתנקשים; זה יפגע בדומיניון הרבה יותר מאשר לעצור את המתנקשים מראש. במילים אחרות, המפעיל מתכנן להקריב את בילבי, בזמן שאו’ברייאן ציפה שבילבי ייעצר אבל לא ייהרג.אז או’ברייאן עושה את מה שצפוי שיעשה, נותן בוקס למפעיל, רץ להזהיר את בילבי ושובר לו את הלב. בילבי גם בהלם מכך שאו’ברייאן היקר בגד בו וגם נאלץ להמשיך עם המשימה כמות שהיא אחרת יפגעו במשפחה שלו. או’ברייאן המסכן נתקע עם החתול צ’סטר ועם הרבה באסה, למרות שכפי שבאשיר אומר לו בסוף הפרק בתחנה, הוא לא עשה שום דבר לא בסדר.איך שבילבי נאלץ לצאת למשימה ואל מותו הצפוי בכל זאת קצת מזכיר את הסיום של Rocks and Shoals, נכון? קצת חבל שהוורטה אומר על בילבי במהלך הפרק במפורש שהוא מזכיר לו ג’אמהדר, לא היינו צריכים האכלות כאלו בכפית. אבל בל נשלה את עצמנו, הפרק לא מתקרב ל-Rocks and Shoals (שהאפקטיביות שלו עוד יותר מרשימה בהתחשב בכך שהג’אמהדר שם בכלל לא ניסו להיות Likeable כמו בילבי).מכל הפרקים של DS9 עד כה, כנראה שהכי מתבקש להשוות את הפרק הזה ל-Business as Usual שקו העלילה שלו די דומה. שם קווארק מסתבך עם מאפיונר רצחני ונאלץ לבגוד בו כדי לצאת מהתסבוכת וגם שם רואים את המאפיונר הורג סוחר נשק שמרמה אותו. רק ששם המאפיונר היה במכוון מוקצן ופסיכופתי, ואילו כאן ניסו לעשות עם בילבי את ההפך הגמור, בדומה לאופן שבו או’ברייאן הוא ההפך הגמור מקווארק. זה בעיקר עוזר להדגיש - שוב - עד כמה פרקי הפרנגים מקבלים את הטיפול הפחות רציני; אבל היי, גם בטיפול הרציני כאן הפרק לא יצא ולא יכל לצאת יצירת מופת. אני שמח שקיבלנו פרק או’ברייאן סביר, אבל עם הרף הגבוה של העונה הזו, אפשר לקוות אפילו ליותר.",
        "url": "/ds9//S06/E15/Honor_Among_Thieves"
      }
      ,
    
      "s06-e16-change-of-heart": {
        "title": "עונה 6 פרק 16 - Change of Heart",
        "content": "אתם יודעים מה לא היה לנו? פרק שבו הזוגיות של וורף ודקס באמת עובדת. היה לנו את המתח המיני של עונה 4 ואת פרק הפיצוץ שלו בתחילת עונה 5, וזה היה נחמד; אבל מרגע שבו הם הפכו לזוג, הם די נעלמו אם לא גרוע מכך. ב-Let He Who Is Without Sin… מערכת היחסים שלהם נראתה בעייתית להחריד שלא לומר מתעללת, וביתר הזמן מהומות הדומיניון הפרידו אותם. ב-Soldiers of the Empire היה להם פרק משותף מצויין, אבל הם לא בדיוק היו בו זוג אלא… ובכן… שני קצינים שמשרתים יחד וחולקים אמון די גדול. וב-You Are Cordially Invited שוב חזרנו אל מה שנראה כמו מערכת יחסים לא מתפקדת שאיכשהו היה צריך להציל עד סוף הפרק.הפרק הנוכחי בא לתקן את זה, ועושה את זה ממש טוב. כל כך טוב, שאני סולח לזוועות שהלכו קודם. הוא גם עושה את זה במלוא המסורת של DS9, עם פרק שמתחיל בצורה קלילה והומוריסטית ומוצלחת ופתאום הופך להיות רציני להחריד ועושה גם את זה טוב, אפילו אם לא מדהים כמו בפרקים אחרים.אנחנו מתחילים עם החלק ההומוריסטי - וגם הוא מנוצל היטב כדי להושיע את הזוג. וורף ואו’ברייאן מציצים למשחק טונגו של קווארק, דקס וחברים. אם וורף היה עדיין הפוץ הבלתי נסבל והשתלטן שמשום מה החליטו לעשות ממנו הוא היה מסנן משהו זועם נגד המשחק. במקום זה קיבלנו את זה:WORF: She has him. O’BRIEN: She’s down fifty strips. WORF: Not for long. O’BRIEN: What makes you so sure? WORF: Jadzia is playing a very deep game. Her strategy will become apparent any moment now. O’BRIEN: I see. You have absolutely no idea how this game is played, do you? WORF: No. But I have developed a new appreciation for it. O’BRIEN: Since when? WORF: Since I married a tongo player.קווארק מנצח. מנצח בפעם ה-207 ברצף, מה שגורם לאו’ברייאן להתפעל. כבר חשבתי שהחלק הזה של הפרק ילך לכיוון “או’ברייאן לומד איך קווארק מרמה”, אבל באופן די מפתיע זה לא מה שקורה - עצם האפשרות לכך שקווארק מרמה בכלל לא מוזכרת בפרק, ומה שכן יש בו הוא אפילו סוג של תשבוחת לקווארק… אבל אני מקדים את המאוחר.אנחנו מקבלים הצצה אל שגרת הלפני-השינה-ומה-שאחר-כך של וורף ודקס, ושל הבלת”מ שאחר כך מזעיק אותם למשימת חילוץ של מרגל קרדסי מאחורי קווי האויב שאליה הם יוצאים שניהם לבד, ואז לסצינה ארוכה של וורף ודקס מדברים בחללית על ירח הדבש המתוכנן ועל זה שוורף קצת משתחרר מהפוציות שלו ומה לא. וזה ממש מוצלח ומבדר וכיפי וזה הרגע שבו אני מרגיש ששני אלו הם באמת זוג. כמו כן להשחיל קצת ל-TNG:WORF: I’m a married man. I have to make certain adjustments to my lifestyle. DAX: Adjustments? Worf, you’re practically easygoing. What’s next, a sense of humour? WORF: I have a sense of humour. On the Enterprise, I was considered to be quite amusing. DAX: That must’ve been one dull ship. WORF: That is a joke. I get it. It is not funny, but I get it.בינתיים, כדי להמשיך את האווירה הקלילה, או’ברייאן מגייס את באשיר המסכן למשימה הקדושה - להביס את קווארק בטונגו. לבאשיר יש את יכולות החישוב העל-אנושיות הנדרשות לשם כך בזמן שלאו’ברייאן יש… אה… את הרצון להביס את קווארק שאין לבאשיר?במקביל, המשימה של דקס ושל וורף קצת משתבשת כשהמרגל הקרדסי מבטיח להם הרים וגבעות של כל משני הצורה ברביע אלפא אבל בשביל לחלץ אותו צריך יהיה לנחות באיזה כוכב ג’ונגל וללכת שלושה ימים כדי להגיע אליו ולחלץ אותו בדיוק ברגע הקריטי. אז זה מה שוורף ודקס עושים; וורף מקבל את ירח הדבש של טראק בשטח פראי שהוא רצה. בינתיים הפרק ממשיך להיות מבדר וכיפי עם עלילות וורף ודקס בג’ונגל, ואז חוזרים אל באשיר וקווארק ומשחק הטונגו שלהם ו…ופתאום זה מפסיק להיות מצחיק. ברגע הקריטי במשחק קווארק פתאום יוזם עם באשיר שיחה על דקס, ומצליח להוציא מבאשיר את כל הבאסה שיש לו בנושא הזה והוא לא אמר עליה מילה כבר כמה עונות. התגובה הראשונית שלי הייתה “הו לא, אתם לא באמת מחזירים את קו העלילה הדפקטיבי הזה, נכון?” אבל עכשיו כשאני חושב על זה, הם עשו משהו טוב פה, אם הכוונה היא לסגור את זה כאן. עלילת “באשיר מחזר אחרי דקס” הייתה נקודת שפל של העונה הראשונה (ושל הדמות של באשיר) וזה יפה שבמקום להעמיד פנים שזה בכלל לא קרה הם מתייחסים לזה שוב, מנקודת מבט הרבה יותר מאוחרת וחכמה. אולי אפילו אפשר טיפה להצטער עבור באשיר, אבל הרבה יותר מצטערים עבור או’ברייאן שהמזימה שלו להביס את קווארק נכשלת לגמרי, כמובן; באשיר מוסח לחלוטין על ידי השיחה ומפסיד במשחק, וקווארק מראה שכדי לנצח בטונגו לא חייבים לרמות אלא מספיק להיות חכמים ומרושעים מספיק כדי להשתמש בזה.אבל זה לא רק באשיר ואו’ברייאן וההפסד שלהם - בשיחה הזו יש גם משהו מקפיא דם שנותן תחושה שהם מדברים על דקס כמעט בלשון עבר, כאילו הדמות הולכת לעזוב אותנו בפרק הזה. וכשהסצינה מסתיימת וחוזרים אל וורף ודקס, זה כמעט מה שקורה - הם מותקפים על ידי ג’אמהדר ומנצחים אותם, אבל דקס נפצעת בפציעת שקרכלשהו שלא מפסיקה לדמם למרות כל הציוד הרפואי שלהם, ומרגע זה ואילך רוב הפרק הוא “וורף ודקס הולכים בג’ונגל ודקס גוססת” עד שוורף נאלץ לעזוב אותה שם אחרת לא יוכל להגיע למפגש.כמובן, עולה השאלה למה ברגע שבו דקס נפגעה וורף לא עזב אותה ורץ למפגש כדי שיוכל לחזור כמה שיותר מהר ובינתיים דקס לא תאבד כוחות בהליכה מיותרת בג’ונגל - אבל עזבו, אפשר לתרץ את זה וזה לא חשוב. המטרה הייתה להביא את וורף לסיטואציה שבה הוא חייב לבחור בין להציל את דקס ובין לחלץ את המרגל. ברור לכם במה הוא בוחר, נכון? זה וורף! הוא יבחר במרגל! אה, לא. הוא חוזר ומציל את דקס, שהמרגל יתפגר. שזה גם מה שקורה, אבל המרגל היה מעצבן מלכתחילה אז למי אכפת. אה, לכל הפדרציה אכפת, כי היה למרגל מידע קריטי? סיסקו נוזף בוורף ואומר שזה יפגע לו בקידום ושהוא היה עושה את אותו דבר בדיוק? בסדר גמור! אם כבר לתת לוורף החלטה קשה, אז שיהיו לה השלכות! ממילא הוא הדמות היחידה בסדרה שלהחלטות הקשות שלה יש משמעות לטווח ארוך (זוכרים? הבית של וורף נמחק והאח שלו צריך אמנזיה כדי להמשיך לחיות, כשבינתיים אודו, למשל, כבר חזר להיות משנה צורה מבוקש ביותר למרות שהוא עולל למשני הצורה משהו רע יותר מאשר הסירוב של וורף להצטרף למלחמה חסרת הגיון שיזמו משני צורה).מה רע פה? ובכן, שוב אנחנו מקבלים פרק שבו הדבר המרכזי שדקס עושה הוא להיפגע ולהפוך לחסרת אונים. זה קורה שוב ושוב ושוב במהלך הסדרה ובחיי שכבר נמאס. אני לא אומר שזה לא קורה גם לאחרים (זוכרים את סיסקו ב-Starship Down?) אבל כל כך הרבה פעמים לאותה דמות? זה ממש מעצבן.וחוץ מזה, המתח של “אוי אוי אוי דקס הולכת למות” שהפרק הזה יוצר הוא כמובן מלאכותי לחלוטין; מי חושב שהם הולכים להרוג דמות מרכזית כמו דקס ככה?",
        "url": "/ds9//S06/E16/Change_of_Heart"
      }
      ,
    
      "s06-e17-wrongs-darker-than-death-or-night": {
        "title": "עונה 6 פרק 17 - Wrongs Darker Than Death or Night",
        "content": "אוקיי, מה הקטע עם השמות הללו לפרקים. גרמתם לפרק הזה להישמע לא כמו ה”בחזרה לעתיד” המטופש שהוא אלא כמו פרק כבד ואפל שיעסוק בנושא קשה ואכזרי במיוחד כמו, לא יודע, שפחות מין. אה, רגע, זה מה שעשיתם! לקחתם פרק על שפחות מין ובגלל שהוא צריך להיות ידידותי לכל המשפחה הפכתם אותו לפרק “בחזרה לעתיד”. קשה לסלוח על זה, וקשה לסלוח על הטיפשות הכללית של פרק “בחזרה לעתיד” שלא מפגין טיפת הומור (ואני זורם! סלחתי על הטיפשות הכללית של One Little Ship!), והכי קשה לסלוח על זה שכל הטוב הזה נוחת על קירה שבאופן כללי לא זוכה לפרקים טובים משל עצמה כבר שתי עונות בערך.ושוב, ההסתייגות הרגילה לעונה 6 - זה לא פרק נוראי. אם הוא היה מופיע בתחילת הסדרה הייתי סלחני יותר לגביו, אבל הרף התרומם ואיתו רמת התלונות שלי. אבל כדי לא להיות שלילי לגמרי, הנה משהו טוב - הפרק הזה ניסה ככל הנראה להוציא רע מאוד את דוקאט, במסגרת המאמץ הכולל להפוך אותו בחזרה לרע חד-ממדי. הוא לא מצליח. דוקאט מעולל זוועות בפרק הזה כהרגלו, אבל יש לזוועות הללו גם אספקטים חיוביים מציקים. זה יותר דוקאט שהתרגלנו אליו מהעונות הקודמות מאשר הדוקאט החדש שמנסים לתת לנו - אז לפחות את זה קיבלנו. ואולי זה בכוונה, כי דוקאט של הפרק הזה הוא דוקאט הצעיר הרבה יותר.אבל בתחילת הפרק אנחנו מקבלים את דוקאט החדש והמפוכח שלאור ההתגלות החדשה של כמה שהוא שונא את כל הבאג’ורים הפך מייד לטרול ממוצע והוא מתקשר לקירה רק כדי לספר לה שוואי וואי וואי איזה רומן היה לו עם אמה המתה מזה כמעט 30 שנים אי-אז כשהם היו צעירים. אה, ואבא של קירה העדיף לספר לה שהיא מתה מאשר שהיא משתובבת עם דוקאט. והנה כמה סימני זיהוי מובהקים של אמא שלך שתדעי שאני לא משקר. ביי ביי.קירה מתחרפנת ולא מסוגלת לעבוד נורמלי וצועקת על באשיר ואו’ברייאן המסכנים שמתכננים שחזור של האלאמו אבל בקושי מסוגלים להתמודד עם הקצינה שממונה עליהם. ועל אודו. ועל סיסקו. ומסיסקו היא דורשת שיתן לה לעשות משהו פעוט כמו לנסוע לבאג’ור, להשתמש ב-Orb of Time, ההוא שסיבך אותם עם הטריבלים, כדי לחזור בזמן ולתצפת על אמא שלה וכמה דוקאט משקר או לא.אוקיי, תקשיבו, החזרה בזמן שה-Orb הזה עושה יכולה לשנות את ההיסטוריה. נראה לכם הגיוני שסיסקו יסכים? והוא עוד מעלה את הקושי שלו אבל אז קירה מבקשת ממנו בתור ה-Emissary ואומרת שהנביאים לא יתנו ל-Orb לעבוד אם זו תהיה בעיה - למה, את עניין הטריבלים הם מנעו? מה בכלל הם מבינים בחזרה בזמן, מבחינתם הכל קורה בבת אחת - אז סיסקו מסכים. לא, תקשיבו, זה מטופש שאין דברים כאלו וזה די מקלקל את הפרק. אני מבין שרציתם דרך להציג את העבר שלא תהיה פלאשבקים או הדבר המוזר הזה שהיה ב-Things Past, ועדיין. התוצאה היא שקירה משתגרת הישר אל מחנה הפליטים הבאג’ורי שבו ההורים שלה והיא עצמה בת השלוש נמצאים, והדבר הראשון שהיא עושה היא למנוע קטטה שמערבת את המשפחה שלה ולהתיידד עם אמא שלה ו… את אמורה לתצפת, לא לשנות את ההיסטוריה!ואז לשניה נראה שהפרק באמת יהיה אפל להחריד, כי קרדסים מגיעים כשהם מלווים באיזה באג’ורי שנקרא “באסו” והוא בלתי נסבל בעליל והם חוטפים את הנשים שמתחשק להם כי בדיוק בנו את DS9 והקרדסים רוצים קצת שעשוע, אה, ונדאג למשפחות שלכן, תגידו יפה שלום.עצם זה שלא שחטו את כל המשפחות אחר כך זה כבר מרשים; הקרדסים לא מצליחים להגיע לרמת הזוועות שההיסטוריה האנושית, כולל הקרובה, זימנה לנו. אבל שפחות מין זה עדיין מחריד למדי; אלא שלא ממש נראה עיסוק בכך בפרק בשום צורה, למעט שלל רמזים. הפרק מעדיף להישאר פרק לכל המשפחה, ולהתמקד באמא של קירה - מארו - ומה שקורה איתה. כלומר, חוץ מזה שקירה מנסה לגרום לה להצטרף למרד ולשנות את ההיסטוריה.מה כן אפקטיבי בפרק? דוקאט. כשבאסו הבאג’ורי המרושע צועק על השפחות שעומדות לאיזה מסדר מגיע לו דוקאט ומשחק אותה השוטר הטוב והאדם התרבותי והמיטיב שרק רוצה לעזור ועושה ניסים כמו לרפא את הצלקת שיש על מארו. וכשכל השפחות נמצאות בחדר עם קרדסים שרוצים בידור ומישהו מצמיד אותה לקיר ומתחיל לעשות דברים שאין שום דרך להראות גרועים מהם בתוכנית עם דירוג לקהל הרחב כמו DS9, זה דוקאט שבא ו”מציל” אותה עם שורות מחץ כל כך שחוקות שהקרדסי שקירה מנפנפת כבר מכיר אותן בעל פה. במילים אחרות, אנחנו רואים כמה ההצגה של דוקאט שקופה, אבל גם רואים איך זה עובד על מארו בלי שום בעיה. זה קצת פחות נוראי מהסצינה שבה מארו המורעבת מגלה את האוכל המפואר שהשאירו לה בחדר ומסתערת עליו תוך שהיא שוכחת מהמשפחה שלפני שניה קרעו אותה ממנה, אבל גם זה נוראי.העניין הוא שזה גם לא מפתיע או מחדש לנו הרבה - זה בדיוק מה שהיינו מצפים מדוקאט. החלק המפתיע מתגלה לנו ולקירה כשאחרי שעוברים כמה שבועות, מארו הופכת להיות בת זוג “מרצון” של דוקאט - מתנהגת כאילו היא אוהבת אותו, לא אכפת לה מההונאות הראשוניות שלו כי הוא סיפר לה עליהן, מרוצה מהחיים שלה ובאופן כללי נראה שדי שכחה… שכחה את מה בעצם, חוץ מהמשפחה שלה? נראה שמה שמפריע בעיקר לקירה הוא שמארו שכחה “מה זה להיות באג’ורית”. על פי קירה, להיות באג’ורית זה לשנוא את הקרדסים, להעיף חיים קשים ומסוכנים בתור מורדת על פני מה שזה לא יהיה שמארו עושה, ובאופן כללי יש רק דרך נכונה אחת. זה… זה מתאים מאוד לאופי של קירה, עם כל כמה שהסיטואציה בבירור לא פשוטה כל כך ומגיעה לה התבוננות דרך פריזמה טובה משל קירה.אבל גם עם כל זה, הצעד הבא של קירה מרגיש לי קיצוני מדי - לנסות לפוצץ את מארו ודוקאט והתחנה. אוקיי, קירה, זוכרת שאת לא אמורה לשנות את העתיד? כמובן שברגע האחרון היא מתחרטת כשהיא רואה את מארו בוכה לנוכח מכתב מצולם שהיא קיבלה מהמשפחה (מתברר שדוקאט באמת דואג למשפחה, מה תגידו). לרגע חששתי שהם יהפכו את הפרק למלודרמה נוראית בכך שמארו בכל זאת תיהרג בפיצוץ, אבל לא - מארו ודוקאט חומקים ממנו בעזרת קירה, שפשוט נעלמת וחוזרת להווה בשלב הזה. מארו מתה שבע שנים לאחר מכן, כנראה ממחלה כלשהי, וכנראה שדוקאט לא זנח אותה לאנחות בשום שלב (אבל אנחנו יודעים, כמובן, שהיא לא הייתה היחידה שלו).קירה נותרת עם הדילמה של האם לסלוח לאמה או לא - מצד אחד יש לה את הקודקס הסדור של מה באג’ורי אמור להיות, ומצד שני זו אמא שלה. זהו, זה הנימוק - “זו אמא שלי”. אנחנו לעומת זאת נותרים עם הדילמה של מה לחשוב על דוקאט. בפרק הזה הוא היה כולו מתיקות ודבש שהרוע שמאחוריהם גלוי וברור לנו; אבל העניין הוא שמתחת לרוע הזה מסתתרת עוד שכבה שבה אנחנו מרגישים שהוא אולי בכל זאת לא כולו רוע טהור כמו שמנסים לשכנע אותנו.",
        "url": "/ds9//S06/E17/Wrongs_Darker_Than_Death_or_Night"
      }
      ,
    
      "s06-e18-inquisition": {
        "title": "עונה 6 פרק 18 - Inquisition",
        "content": "הפרק הזה הוא כל-כולו צעקה של יוצרי הסדרה: “באשיר הוא דמות! הוא דמות אמיתית! תראו, יש לו היסטוריה! וסיפור רקע! ומניעים! ואופי! ואירועים קודמים בסדרה שאפשר לקשר אותו אליהם! בואו נזכיר את כולם!”. וזה משולב בעלילה שמזכירה (אבל תודה לאל, לא מעתיקה) את Whispers של או’ברייאן. האם יכול לעבוד מיקוד שכזה של פרק על באשיר? בלי גארק (לאן נעלמת העונה, גארק?! תחזור מהר, וואיון ודוקאט משיגים אותך במירוץ לדמות המשנה הטובה בסדרה!) ובלי או’ברייאן ובלי דקס ובלי הדוקטור מוויאג’ר ובלי שום דבר כמעט?עובד מעולה, אחלה פרק, ויותר מאשר אני סתם מתרשם מהפרק הזה, אני באמת מתרשם מהצורה שבה באשיר הפך לדמות סבבה לגמרי בעונות האחרונות. והפרק הזה מרמז שעוד יש מה לעשות איתו בהמשך.אנחנו מתחילים עם באשיר שמתכונן ליציאה לחופשה - סליחה, כנס רפואי חשוב שבו הוא יציג מאמר חשוב באתר חופשה חשוב - דבר ראשון על הבוקר, אז כמובן שאו’ברייאן מגיע עם כתף פרוקה שהוא צריך לטפל בה לפני שילך לישון. וכשהוא מתעורר הוא עדיין גמור מעייפות אבל צריך להתמודד עם בעיות כמו “חקירות פנימיות הגיעו לתחנה והאשימו שמישהו מהקצינים מדליף מידע לדומיניון ויש עוצר יציאות ותשכח מהחופשה וכולם להסתגר בחדרים עד שיחקרו אתכם תודה”.לא ההתחלה הכי מבטיחה בעולם מבחינת באשיר.למרות זאת, הפגישה של באשיר עם החוקר המיוחד סלואן הולכת לא רע, ומשמשת בעיקר כדי לאזכר לנו מה עבר על באשיר בסדרה - העובדה שהוא נחטף ונכלא על ידי הדומיניון כפי שגילינו ב-In Purgatory’s Shadow והחבר’ה שהוא טיפל בהם ב-Statistical Probabilities ובאופן כללי השיחה מאוד ידידותית ובאשיר אפילו מבקש שיביאו לו לחדר את הסקונס האהובים עליו. כשבמקום זה הוא מקבל את הגא’ח של וורף אנחנו הופכים לטיפה חשדנים. מה זה גא’ח? אלו תולעים. זזות. מתפתלות. אנחנו יודעים את זה כי מראים לנו את זה. בפירוט רב. אולי יש כאן רמז מטרים למשהו. אבל למה להסתבך עם רמיזות מעודנות כשאו’ברייאן יכול להתקשר איכשהו אל באשיר בצורה לא חוקית ולהזהיר אותו שסלואן חקר אותו כרגע שעתיים על באשיר ולא על שום דבר אחר. עכשיו כבר ברור שבאשיר בצרות.לפני שבאשיר מספיק לנשום, הוא נכנס לעוד חקירה עם סלואן, אבל הפעם ממש לא ידידותית. הפרק בונה את החקירות הללו ותחושת הרדיפה שהולכת ומתגברת בהן בצורה מצויינת, והסצינה הזו היא סוג של שיא. הטיעון הכללי של סלואן הוא משהו בסגנון זה שבזמן שבאשיר היה כלוא אצל הדומיניון הם הפכו אותו לסוכן רדום שלא באמת מודע לפעמים שבהן הוא שולח מידע לדומיניון.והסדרה מנטפקת את עצמה! היא מתייחסת ספציפית לעניין “למה הדומיניון השאיר את הספינה של וורף וגארק ליד הכלא של הדומיניון כדי שתוכלו לברוח?”! באשיר משיב שהדומיניון פשוט לא חשבו שהם יוכלו לתקשר איתה, אבל סלואן טוען שזה הכל היה כדי לאפשר להם לברוח - ותשמעו, בשלב הזה אני מוכן להאמין לכך. כמובן, זה לא מסתדר עם שאר מה שקרה בפרק (באשיר כמעט נהרג בו בקטטה עם הג’אמהדר; אם היו רוצים להשתמש בו כמרגל לא היו מאפשרים לו להיות בסיכון כזה), אבל הסדרה מתייחסת לנקודה הזו וזה מספק מבחינתי. מרגישים שמישהו שם ישב וראה את פרקי באשיר הקודמים בעיון רב.בקיצור, באשיר עף למעצר. וסיסקו עושה קולות של לנסות לעזור לו, אבל זה בעיקר מסתכם בלשבת לידו בחקירה הבאה ולא להועיל במיוחד. סלואן די צולה את באשיר על אש קטנה אז - הנסיון שלו לגמול את הג’אמהדר מהסם ב-Hippocratic Oath, והנסיון שלו לשכנע את סיסקו שצריך להיכנע ב-Statistical Probabilities והעובדה שהוא שיקר לגבי עצמו ונחשף ב-Doctor Bashir, I Presume רק כי לא הייתה לו ברירה… מצד אחד אנחנו מקבלים בדיוק את תחושת החקירה הקפקאית, ומצד שני הסדרה באמת מנסה לעשות לנו פרק סקירה של באשיר.בסופו של דבר גם סיסקו מתחיל לחשוד בבאשיר ולשאול אותו אם הוא בטוח שהוא לא סוכן רדום שכזה, ונראה שזה מסיר ממנו את ההגנות האחרונות כי סלואן מגיע לתא שלו ואומר שהופס, בוא נלך לכלא שמור ביותר. אבל לפני שהוא מספיק להוציא את זה אל הפועל הדומיניון משגרים את באשיר אליהם. וואיון! איזה כיף לראות אותך! בוא, תשגע עוד קצת את באשיר! בשלב הזה הפרק הופך להיות כמעט אחד לאחד Second Skin, רק במקום חוקר קרדסי שמנסה לשכנע את קירה שהיא בעצם מרגלת ואוטוטו היא תיזכר בהכל, הפעם וואיון מנסה לשכנע את באשיר שאוטוטו הוא ייזכר בהכל. זה לא עובד, ובמקום זה באשיר מתחיל לחשוד שסלואן עובד עם הדומיניון ולכן הם כל כך מתאמצים ביחד לשכנע את באשיר שהוא בוגד. באשיר בקושי מסיים עם המחשבה הזו וכבר מגיעים וורף וקירה ומחלצים אותו אל הדיפיינט.רק מה, בדיפיינט כולם מחוממים על באשיר ובטוחים שהוא בוגד ו… אוקיי, עכשיו זה ממש מזכיר את Whispers. אבל למרבה השמחה, הפרק לא הולך לכיוון הזה אלא לכיוון של באשיר שם יד על או’ברייאן כדי לשכנע אותו, ופתאום מבין שלאו’ברייאן הזה אין את הפציעה מתחילת הפרק. אז לא, זה לא שמשהו לא תקין אצל באשיר ובשל כך נדמה לו שכל יתר העולם מתנהג מוזר; זה שיתר העולם באמת מתנהג מוזר, כי… ובכן… כל הפרק היה הולודק אחד גדול, החל מהרגע שבו באשיר “התעורר בבוקר” (למעשה, אחרי שעה). ב-DS9 האמיתית כולם חושבים שבאשיר בחופשה שלו בכלל. פעם שניה שחוטפים את באשיר בדרך לחופשה!ועכשיו הפרק הופך להיות ממש מוזר, כי סלואן, מתברר, הוא הדבר האמיתי היחיד בכל הפרק, אבל גם הוא לא בדיוק קצין חקירות של סטארפליט אלא שייך ל”מחלקה 31” שזה שם יפה ל-Black ops של סטארפליט שמעולם לא שמענו שקיים בכלל. בקיצור - הוא פועל על דעת עצמו, עושה מה שהוא רוצה, וסטארפליט לא מתערב. מה המניעים שלו? לא ברור. על פניו הוא באמת חשד שבאשיר הוא מרגל ומשום מה כל הפיאסקו הזה שכנע אותו שהוא לא (אני לא ממש מבין למה), ועכשיו הוא הופך את עורו ומזמין את באשיר להצטרף אליהם. כי אתם יודעים, באשיר אוהב משחקי ריגול (כמו שראינו ב-Our Man Bashir ובכל מני פרקים אחר כך). כמובן שבאשיר מסרב להכל, מוחזר בשלום לתחנה, ואחר כך בהתייעצות עם כל הצוות סיסקו אומר לו שבפעם הבאה שבה סלואן יציע לו להצטרף, שיגיד “כן”.אז בעצם, הפרק הזה לא כל כך עומד בפני עצמו; העלילה הזו צריכה לחזור בהמשך אחרת זה יהיה קצת חבל. עד לרגע שבו סלואן נחשף בתור מטורלל מ-31 היה לפרק ערך כלשהו בשאלה עד כמה פרנואידי סטארפליט הפך להיות, בהמשך ל-Homefront; אבל כשמתברר שבאשיר נפל קורבן למישהו שמראש המקצוע שלו היה שגעונות כאלו… זה כבר פחות עומד בפני עצמו, אבל אני ממש לא מתלונן.",
        "url": "/ds9//S06/E18/Inquisition"
      }
      ,
    
      "s06-e19-in-the-pale-moonlight": {
        "title": "עונה 6 פרק 19 - In the Pale Moonlight",
        "content": "לא יכלתי להימנע מספוילרים לגבי הפרק הזה, עם כל כמה שניסיתי. הנה מה שדלף אלי מראש: זה פרק שעוסק בנסיון של סיסקו לרמות את הרומולנים כדי להיכנס למלחמה עם הדומיניון והמחיר הכבד שזה גובה; וגארק איכשהו מעורב פה בצורה דומיננטית. למרבה המזל, כל אלו כמעט ולא יכולים להיחשב ספוילרים כי תוך חמש דקות מתחילת הפרק אנחנו כבר יודעים את כולם. והמשך הפרק לא מפתיע, כולל הטוויסט שבסופו שהיה צפוי למדי. אז זה לא פרק שהכוח שלו מגיע מאיזו הפתעה גדולה, ועם זאת הדבר הנוסף שידעתי עליו מראש היה שהוא נחשב לאחד מהפרקים הטובים בסדרה, וגם עם זה אני מסכים. למה?כי הפרק הזה פודה את ההבטחה הישנה ההיא שקיבלנו ב-The Maquis, part 2: קל להיות קדוש בגן עדן. הפרק הזה גורם לסיסקו לשחק מלוכלך - אמנם, תוך שימוש בגארק שיעשה בשבילו את הלכלוך, ועדיין; אבל הנקודה שלו, שמועברת רק בסופו, היא לא רק שסיסקו שיחק מלוכלך אלא הוא גם, כלשונו, “יכול לחיות עם זה”. בפרק הקודם התוודענו למדור למבצעים מלוכלכים של הפדרציה, והנה בפרק הזה סיסקו הופך להיות המדור למבצעים מלוכלכים בעצמו.איפה הפרק כן הפתיע אותי? בשאלת המחיר. הייתי בטוח שהמחיר הולך להיות הרבה, הרבה יותר כבד כאן.הפרק מתחיל עם סיסקו שמקליט יומן אישי שמנסה להסביר מה לעזאזל קרה בשבועיים האחרונים (סטייל או’ברייאן ב-Whispers). הוא ממש מבולבל ולא מפוקס - זה כבר יצר אצלי ציפיה לגלות שהתעלול הקטן שלו עלה בחיי כל התושבים של כוכב לכת כלשהו או משהו בסגנון. אבל לא. הסיפור מתחיל עם הריטואל השבועי שבו סיסקו תולה את דף הנפגעים במלחמה לאותו השבוע, דקס מגלה שחברה שלה נהרגה במארב של הדומיניון בתוך השטח המפורז עם הרומולאנים, עולה השאלה למה הרומולאנים מאפשרים את זה (כי הם מרוצים מאיך שהדומיניון והפדרציה הולכים מכות, כמובן) ולמה הם לא משתפים פעולה עם המלחמה. ואז עולה לסיסקו הרעיון.בהתחלה הוא מנסה סביר - לדסקס את העניין עם דקס שמעמידה פני נציג רומולאני, והמסקנה פשוטה - הגיון אסטרטגי לא יועיל כאן, הרומולאנים צריכים ראיות לכך שהדומיניון מתכנן תקיפה שלהם. ולא בטווח-הארוך-אולי; כאן ועכשיו. אז סיסקו מחליט לנסות להשיג ראיות כאלו, ופונה אל מי שלכאורה יש לו סיכוי להשיג אותן מקרדסיה - גארק. עד כאן, שום דבר חריג במיוחד ביחס למה שסיסקו עשה עם גארק בעבר, אבל כבר עכשיו הפרק מפחיד אותנו:GARAK: To do what you’re asking would use up every resource I have left on Cardassia. And it may be a very messy, very bloody business. Are you prepared for that? SISKO: I posted my fourteenth casualty list this morning. I’m already involved in a very messy, very bloody business. And the only way I can see to end it is to bring the Romulans into the war. I am prepared to do whatever it takes to accomplish that goal, but I can’t do it alone. I need help.אז סיסקו מסכים, גארק מתחיל את הגישושים שלו, ו… וכדי להוסיף לחץ, פתאום הדומיניון כובש את בטאזד. אז בשיחה הבאה שלהם, כשגארק מדווח על כשלון מוחץ בהפעלת הקשרים שלו כדי להשיג ראיות (יצר קשר עם אנשים ואז הם כולם מתו באופן מסתורי), סיסקו פתוח לאפשרות של תוכנית ב’. ותוכנית ב’ אומר להטעות את הרומולאנים עם ראיות מזוייפות. ולצורך כך צריך: א) מישהו שיוכל לייצר זיוף שכזה וב) מוט מקגאפין קסום של הקרדסים שעליו הם משתמשים לאכסון מידע מאובטח סופר דופר לכתיבה חד פעמית בלבד וההקלטה חייבת להיות עליו אחרת לא ניתן יהיה להאמין לה.שני אלו גובים מחיר. לא המחיר, אבל זה שלב הביניים בדרך.הזייפן הוא מישהו שמחכה להוצאה להורג אצל הקלינגונים, וסיסקו שולף אותו משם. הזייפן שמח ועליז עד שהוא שומע שגארק מעורב ואז מתחיל להיות מודאג - מספיק מודאג כדי ללכת אל קווארק ולשתות את עצמו לדעת ולהתחיל לתקוף את אחת מנערות הדאבו וכשקווארק מנסה לעזור לה, לדקור אותו. זה לא מוביל לנזק רציני לקווארק אבל כן לשיחה שלו עם סיסקו שנאלץ להציע לו שוחד כדי להשתיק את כל הסיפור. קווארק מתמוגג עד הגג, ומקנח ב-“ Thank you for restoring my faith in the ninety eighth Rule of Acquisition. Every man has his price.” תודה פרק שאתה אומר לנו את המסר בפרצוף. רגע, עדיין לא הבנו את המסר? אז קבלו את הדבר הבא שסיסקו אומר בסיפור המסגרת!SISKO: That was my first moment of real doubt, when I started to wonder if this whole thing was a mistake. So then I went back to my office and there was a new casualty list waiting for me. People are dying out there every day. Entire worlds are struggling for their freedom and here I am still worrying about the finer points of morality. No, I had to keep my eye on the ball. Win the war, stop the bloodshed. Those were the priorities!ה”אתגר” הבא בתור הוא המקגאפין שגארק צריך להשיג והדרך היחידה שלו להשיג אותו היא באמצעות עסקה מפוקפקת במיוחד שמערבת חומר שקרכלשהו שיכול לשמש לייצור נשקים ביולוגיים וסיסקו מאלץ את באשיר לספק לו. באשיר פה על תקן הישר-כמו-סרגל (מאוד מתאים, בהתחשב במה שקרה זה עתה ב-Inquisition) ואומר שייאלץ להגיש תלונה ולציין בדו”ח האישי שלו וכו’. לסיסקו אין מה לדאוג כי התוכנית שלו מגובה על ידי ההנהלה, אבל מה עם המצפון שלו?החלק השלישי של התוכנית כולל סנטור רומולאני שהוא התומך הקולני ביותר של הדומיניון שבדיוק חוזר מפגישה עם וואיון ויסכים לבצע סטיה מהמסלול ולבקר בתחנה אם יש לכך סיבה טובה. סיסקו הולך להיפגש איתו ולתת לו את הראיה, בזמן שגארק אומר לסיסקו שהוא יבצע סריקה בספינה שלו ויחפש מידע דיפלומטי שאולי יש…כן, בשלב הזה הבנתי מה יהיה הטוויסט. וזה כי אני מכיר את גארק מספיק טוב כבר. האם סיסקו לא הבין מה גארק עושה? למה? ולמה שגארק יגלה לסיסקו מה הוא עושה? הקטע הזה קצת מאכיל יותר מדי בכפית, אבל מילא.הסנטור מגיע, והוא אמנם מעצבן אבל בסופו של דבר גם מדבר יחסית לעניין - לא הרומולאני הכי נוראי מאלו שפגשנו. סיסקו מנסה לשכנע אותו בלי זיופים - לא מצליח. נותן לו את הזיוף - גורם לסנטור להתעניין ולבדוק על מה מדובר בזמן שסיסקו מחכה במשרד שלו. בסופו של דבר הוא קורא לסיסקו לחזור רק כדי לצרוח עליו ש-IT’S A FAKE בצורה כל כך מגוחכת שכמעט התפוצצתי מצחוק למרות האווירה הקודרת של כל הפרק.אז מה, התוכנית הלכה לעזאזל? לא, התוכנית בוצעה בצורה מושלמת. הרומולאנים מצטרפים למלחמה נגד הדומיניון. מה קרה? קרה שהספינה של הסנאטור התפוצצה. החקירה הולכת לגלות בשרידים של הספינה מוט מקגאפין קרדסי לאכסון מידע, עמיד במיוחד, עם הקלטה מפלילה של הדומיניון. זיוף? לא סביר, הפגמים שאולי יש במוט הם תוצר של העובדה שהספינה התפוצצה. עדים? הזייפן שיצר את ההקלטה מת (לא רואים את זה בפרק אבל זה משתמע בבירור ממה שגארק אומר; קודם לכן גארק הזהיר את הזייפן שהוא “עוד מעט יבוא לבקר אצלו בחדר”), היחידים האחרים שמודעים לה הם סיסקו וגארק, והם לא מדברים. אז מה נשאר? נשארה רק הסצינה המתבקשת שבה סיסקו בא להרביץ לגארק על שהעז ללכלך את הידיים ככה, וגארק מבהיר לו הידיים של מי באמת מלוכלכות כאן. כפי שגארק מסכם:GARAK: That’s why you came to me, isn’t it, Captain? Because you knew I could do those things that you weren’t capable of doing. Well, it worked. And you’ll get what you want, a war between the Romulans and the Dominion. And if your conscience is bothering you, you should soothe it with the knowledge that you may have just saved the entire Alpha Quadrant and all it cost was the life of one Romulan senator, one criminal, and the self-respect of one Starfleet officer. I don’t know about you, but I’d call that a bargain.וזה נכון. מאז ומעולם ידענו שגארק הוא מרגל מסוכן מאין כמותו, אבל אף פעם לא באמת ראינו אותו בפעולה; הפעם ראינו אותו בפעולה. וזה התאפשר רק בגלל היד החופשית הנדיבה שסיסקו נתן לו. גארק לבדו לא היה יכול לשחרר זייפן מהכלא הקלינגוני או לספק כמות מכובדת של חומר גלם לנשק ביולוגי בפוטנציה; סיסקו היה האחראי לזה וגארק היה סתם קבלן הביצוע המיומן בצורה יוצאת מן הכלל.מונולוג הסיום של סיסקו הוא גם הדרך שלו לומר שהוא מכיר בזה, ומקבל את זה, ומוכן לחיות עם זה - ובשורה האחרונה שלו, גם שהוא די סבבה עם זה, מה שכמובן הכי מפחיד כאן.SISKO: So I lied, I cheated, I bribed men to cover the crimes of other men. I am an accessory to murder. But most damning thing of all, I think I can live with it. And if I had to do it all over again, I would. Garak was right about one thing. A guilty conscience is a small price to pay for the safety of the Alpha Quadrant, so I will learn to live with it. Because I can live with it. I can live with it.Computer, erase that entire personal log.זה בוצע מצויין. העונה הזו היא עונה מוצלחת עד להפתיע עבור סיסקו; גם פה, גם ב-Far Beyond the Stars וגם ב-Rocks and Shoals, הפרקים החזקים של העונה שייכים לסיסקו. הסדרה בכושר שיא - ממוקדת ומפוקסת בדיוק בהשקפה שהיא מעוניינת להעביר, סגורה לגמרי על הדמויות שאיתן להעביר אותה, ומעבירה אותה בביצוע חלק ומדויק לגמרי. היה שווה לחכות.",
        "url": "/ds9//S06/E19/In_the_Pale_Moonlight"
      }
      ,
    
      "s06-e20-his-way": {
        "title": "עונה 6 פרק 20 - His Way",
        "content": "אני לא אגיד שזה היה פרק רע, אבל זה היה פרק מרגיז בכמה מובנים. ראשית, כי המטרה של הפרק הזה היא להפוך את אודו וקירה לזוג, ואני לא אוהב את זה - זה בערך באותה מחלקת תלונות אצלי כמו ההחלטה להפוך את דוקאט לרוע טהור, וזה משהו שלא מתאים בכלל לדמויות אפילו אם זה מה שהתסריטאים רוצים. שנית, כי הסצינה שבה זה סוף כל סוף קורה הרגישה לי כמו המירע של סרטי הנעורים באייטיז, וגם הדרך עד לשם הייתה בעייתית משהו.וכמו כן, הפרק הזה הוא מטופש באופן כללי. הרעיון שלו על הנייר היה “אודו לומד להתחיל עם בחורות בעזרת הולוגרמה של זמר בסגנון פרנק סינטרה”. זה היה הרעיון על הנייר. אנשים הסתכלו על הרעיון על הנייר ואמרו - וואלה, כזה אנחנו רוצים. אז הם עשו את זה. זה מה שקורה בפרק. זה הפרק. אודו לומד להתחיל עם בחורות בעזרת הולוגרמה דמוית פרנק סינטרה שגם מארגנת לו הולוגרמות של נערות ליווי.זה היה יכול להיות אסון טוטאלי, בפרט אם ההולוגרמה הייתה מלמדת את אודו טכניקות של אמני פיתוי, אבל האמת שדווקא האספקט הזה היה סביר יחסית - ההולוגרמה בעיקר מלמדת את אודו ליהנות מהחיים ולהשתחרר ולא לשבור את הראש על נסיונות לבצע מניפולציה לבחורות. ואז ההולוגרמה מבצעת מניפולציה כזו בעצמה, מה שקצת מקלקל את הטעם הטוב של עד אז.אז כן, הפרק מתחיל עם הצוות שמבקר בהולוגרמה של מועדון סיקסטיז עם זמר בשם “אני אמור להיות פרנק סינטרה אבל אני לא אז תקראו לי ויק פונטיין”. הפרק הזה קם ונופל על השאלה האם השחקן של ויק פונטיין יהיה מספיק טוב כדי שלא נשנא את הדמות. הוא מספיק טוב, והאמת שהויק פונטיין הזה הוא די סבבה. הוא גם מאוד קריפי, כי הוא על תקן “הולוגרמה שמודעת לכך שהיא הולוגרמה ודי נהנית מהעסק” ונכון שגם הדוקטור בוויג’אר הוא כזה, אבל אני עדיין בטראומות מאז שב-TNG הולוגרמה אחת פיתחה מודעות שכזו בעצמה וניסתה להשתלט על העולם.אבל בפרק הזה המטרה של פונטיין היא להיות מדריך לזוגיות, ולכן כשהוא מדבר עם הצוות הוא מזהה בדיוק מה הקטע של כל אחד - או’ברייאן מתגעגע לאשתו, וורף ודקס נשואים, ואילו אודו וקירה… לא, עזבו, אני לא אגיד את זה. כלומר, זה מה שויק פונטיין אומר.מי שאחראי לזוועת הסיקסטיז הזו הוא - איך לא - באשיר, והוא מתרברב בפני או’ברייאן (שכמובן לא מתלהב מהעסק) על איך שפונטיין כבר עזר לו להתחיל לצאת עם מישהי. אודו? אודו שומע מהצד. ואחר כך הולך ומבקש עצות… מקווארק, שבא אליו לגבי איזה משלוח גנוב שלו. קווארק נותן לו עצה מצויינת - לשכוח מכל סיפור קירה. הוא גם מוסיף ש-You’re not exactly the most lovable person in the galaxy. You’re not even the most lovable person in this sector, or on the station. Or even in this room. You’re cold, rigid, remote. Can I leave now?לא יודע מה איתכם, אני בעד קווארק.אבל אודו הולך אל פונטיין, ואנחנו שוקעים בעולם של רגעי מבוכה תמידיים כשפונטיין מדבר איתו בסלנג שהוא לא מבין, מלביש אותו בטוקסידו (אלוהים אדירים! אודו בטוקסידו!) ומגייס אותו להעמיד פנים שהוא מנגן על פסנתר, ומכיר לו נערות ליווי הולוגרמיות, ובשלב הקריפי ביותר של הערב מכיר לו זמרת מפורסמת שנראית במקרה בול כמו קירה. בשלב הזה כבר הזדעקתי שמה הולך פה?! הרי ב-Meridian החלק הממש נוראי של הפרק התרכז במאמץ של קווארק להשיג צילומים של קירה שיאפשרו לייצר דמות הולוגרפית שלה וזה נכשל כשלון חרוץ; מאיפה זה הגיע עכשיו? ובכן, מי שכתב את הפרק אשכרה חשב על זה והתייחס לזה!VIC: Do you know how difficult it was for me to get a holographic image of Major Kira? Lucky for you, Julian used her image in one of his spy programmes, though it did take me an hour to get rid of the Russian accent.גם התייחסות לנטפוק שלי, וגם רפרנס ל-Our Man Bashir? התרשמתי.בין כל הרגעים הדי מביכים הללו מסתתר לו רגע אחד מקסים ונפלא שהוא הדבר הכי טוב בפרק ואולי אחד מהטובים בעונה, כשאודו בא לסיסקו עם דו”ח שגרתי כלשהו, סיסקו מתחיל לקרוא, ואודו כהרגלו מתחיל לבהות בחלל… ואז מתחיל לזמזם לו שיר, וסיסקו מצטרף. רק בשביל הרגע הזה הפרק היה שווה את זה.ואז פונטיין עובר לשלב התכסיסי סרטי אייטיז ומארגן לאודו דייט נוסף עם הולוגרמה של קירה, רק שהוא משכנע את קירה האמיתית לבוא לדייט הזה. אז כן, אודו מדבר יותר בחופשיות עם קירה כשהוא חושב שהיא הולוגרמה, אבל הוא גם מתייחס אליה ככזו, וכשהוא קצת מגזים עם זה היא עולה על הסיפור ושניהם ממש זועמים על פונטיין וכאן הפרק אמור להיגמר!זה אמור להיגמר ככה, אבל במקום זה יש עוד סצינה בטיילת שהולכת, ובכן, ככה:ODO: Major, if you don’t mind, I’d like to forget all about the last night. KIRA: No, I don’t think that’s a good idea. We need to talk about what happened. ODO: Very well. We can meet in my office in an hour. KIRA: No, let’s discuss it over dinner. ODO: Dinner? KIRA: You can choose the restaurant. Anywhere but a holosuite. ODO: What about Shakaar? Do you think he’ll approve? KIRA: I don’t care if he approves or not. Shakaar and I are friends. That’s all, friends. The First Minister asked me to update him on the war with the Dominion. My visit was strictly business. Now, are we going to have dinner together or not? ODO: And if we do, then what? KIRA: I don’t know. Maybe we could go dancing. ODO: And after that I suppose you’ll expect me to kiss you. KIRA: Well, it’s possible. ODO: Then who needs dinner? Why don’t I get it over with and kiss you right now? KIRA: Well why don’t you?זה.. מצטער, זה לא מוצלח. אני פשוט לא אוהב את זה.יש יותר מדי משקעים בין אודו וקירה מכדי שזה ילך ככה, והפרק הזה מתעלם מכולם. הוא מתעלם מ-Necessary Evil. הוא מתעלם מ-Children of Time. הוא מתעלם מכל תחילת העונה הזו. אני לא אומר שאי אפשר להפוך את קירה ואודו לזוג, אבל הצורה הזו לא עובדת, מבחינתי. לא יותר מאשר קצת צעקות של סיסקו יהפכו את דוקאט לנאצי מוצהר. לפחות פונטיין מקבל הפי אנד כשאודו בא לבקר אותו ולהודות לו.",
        "url": "/ds9//S06/E20/His_Way"
      }
      ,
    
      "s06-e21-the-reckoning": {
        "title": "עונה 6 פרק 21 - The Reckoning",
        "content": "מערכת היחסים הלא ברורה ולא בריאה של סיסקו עם הדת הבאג’ורית מקבלת העלאה בדרגה בפרק הזה, וזה מצוין. בתחילת הסדרה, הדת הבאג’ורית ומעמד ה-Emissary של סיסקו היו נקודת חולשה של הסדרה, אבל Accession ובעיקר Rapture הצליחו לשנות את זה. העונה הנושא הזה שיחק תפקיד קריטי ב-Sacrifice of Angels שבו סיסקו השתמש בצ’יט דאוס אקס חור תולעתנה כדי לנצח את הדומיניון, והיה חסר פרק בסגנון Rapture שיזכיר לנו מה המחיר של הדברים הללו. והנה מגיע הפרק הנוכחי, מזכיר לנו וגם נותן תפקיד יפה לקאי ווין - אולי הטוב ביותר שלה מאז Life Support - ומעורר דיון מוצלח על אמונה. אה, ומשאיר אותנו עם סוף פתוח שכנראה יהיה בעל חשיבות בהמשך. סבבה.אנחנו מתחילים עם ישיבת צוות שמטרתה להזכיר לנו שיש דומיניון ומלחמה וכאלה כי לא נראה יותר מדי מזה בפרק הזה. אה, וכדי להזכיר לנו שאודו וקירה הם זוג. שזה אשכרה קרה ולא היה איזה חלום הולודק הזוי של אודו או מתקפת משני צורה חדשה. זה… זה לא כזה נורא, הם זוג נחמד. הפרק הקודם היה כולו “אודו נאבק במוזרות החברתית שלו” והסכנה בפרקים כאלו היא שאנחנו כל כך בעד הבחור וה”יעד” שהוא מנסה להשיג עד שאנחנו שוכחים לשאול מה יוצא לבת הזוג מהסיפור הזה והאם זה טוב שבדרך ערמומית היא השתדכה לקריפ - ובכן, הפעם זה לא מרגיש ככה.ואז הופס, אנחנו יוצאים עם סיסקו וקירה וג’ייק לחופשה בבאג’ור. או ליתר דיוק, לביקור באתר החפירות של העיר האבודה ההיא שסיסקו גילה ב-Rapture. ג’ייק פה בשביל שורה אחת - להביע את החשש (המוצדק) שלו מכך שסיסקו לוקח קצת יותר מדי ברצינות את תפקיד ה-Emissary בימים אלו, מה שרק הולך להתחזק בהמשך הפרק. חוץ מזה, הם פה כדי לראות… לוח עם כיתוב שהתגלה בחפירות האחרונות. לא לגמרי ברור מה כתוב בלוח מעבר ל-“שלום, Emissary”, אבל זה מספיק: כשסיסקו נוגע בלוח הוא מקבל חזיון מקושקש של הנביאים שמדברים על איזה מעגל שנסגר ו-Reckoning (“הכרעה”?) שצריכה להתחיל ועוד שאר פטפוטים. והחזיון מסתיים בכך שסיסקו עף לקיר המציאותי במציאות המאוד מציאותית.בשביל מה כל הקשקוש הזה היה טוב? בשביל שסיסקו ירצה להבין מה הולך כאן ולכן הוא סורק את הטאבלט עם הטריקורדר שלו כדי שיוכלו לפענח את הכיתוב בתחנה… רגע, לא, הוא לא עושה את זה. הוא לוקח את הלוח איתו לתחנה. למה? למה להזיז את הלוח במקום סתם לסרוק אותו? הפרק לא מתייחס לזה, אם כי אולי סיסקו חושב שהמגע חשוב לאור זאת שהמגע בטאבלט הפעיל את החזיון. וכמובן, כי התסריטאים צריכים שהוא ייקח את הטאבלט איתו.ב-DS9, דקס מנסה לייצג את הצד החילוני והשפוי ביחס לכל הסיפור הזה:DAX: I had a pretty good idea what this was the minute I laid eyes on it. That confirms it. It’s a slab of stone with some writing on it.דקס טוענת שהיא לא מוצאת שום שרידי אנרגיה או וואטאבר בטאבלט, וסיסקו אומר לה שהוא רוצה לפענח את יתר הטקסט. כלומר, משהו שבשבילו לא היה צריך בכלל לקחת את הטאבלט. אז מה, בעצם? למה שיהיו השלכות לכך שהוא לקח את הטאבלט? אלו כולה באג’ורים מטופשים עם התרבות המטופשת שלהם והוא ה-Emissary הגדול! ו… וקאי ווין מגיעה לתחנה כדי להתלונן רשמית על העניין הזה. מה זה פה, קאי ווין עדיין קיימת? היא לא נעלמה בעונה הקודמת או משהו, שבה התפקיד שלה הצטמצם להליכה עיוורת אחרי סיסקו?ובכן, הבשורה הטובה היא שקאי ווין חזרה, ושהיא שוב על תקן של אנטגוניסטית לסיסקו, והיא עושה את זה טוב, בעיקר כי אנחנו כבר לא לגמרי בעד סיסקו עם כל טירוף ה-Emissary שלו. זה מעניין במיוחד, כי העימות (המאוד מנומס) ביניהם הוא מיקרוקוסמוס של העימות שיתקיים בין נציגי הדת הממוסדת ובין נביא חדש של אותה הדת:SISKO: What brings you to the station? WINN: I should think that would be clear. You removed an artefact from an archaeological site without consulting the Vedek Assembly. SISKO: I meant no disrespect. WINN: You can understand how we would be sensitive to such matters. During the occupation, the Cardassians plundered Bajor’s historical treasures as if it were their right. I never imagined that you would behave in the same manner. SISKO: I assure you that the artefact will be returned as soon as I’ve finished studying it. WINN: I was not aware that you had expertise in Bajoran history. SISKO: I don’t. WINN: Then why not leave the artefact in the hands of those who do? There are scholars on Bajor who have devoted their lives to the study of such things. SISKO: I understand, but I brought it here because I believe that’s what the Prophets want. WINN: I see. Then I take it this has something to do with your vision? SISKO: Exactly. WINN: Forgive me. I didn’t realise that the Prophets told you to bring the relic here. SISKO: Well, they didn’t. Not in so many words. WINN: I see. Then exactly what did they say? SISKO: It’s difficult to explain. The Prophets aren’t always clear. WINN: Since they have never spoken to me, I’ll have to take your word for it. SISKO: All I know is, for now it belongs here. WINN: Who am I to argue with the Emissary of the Prophets?ווין הפכה להיות הצד הרציונלי בסיפור וסיסקו הצד המטורלל, וזאת אפילו כשאנחנו מביאים בחשבון את זה שהנביאים באמת קיימים, ושסיסקו הוא באמת הנבחר שלהם. זה טוויסט יפה מאוד.חשבתם שקאי ווין נכנעה? ברור שלא. היא מגישה תלונה על סיסקו לסטארפליט, וסטארפליט צועקים על סיסקו להפסיק עם השטויות ולהחזיר את הטאבלט. זה עוד המשך של קו העלילה המעניין מ-Rapture שבו סטארפליט מאוד מודאגים מהאופן שבו קצין שלהם הופך אט אט למשיח של כת אישית משלו. ולמקרה שאנחנו לא זוכרים את זה, דקס אומרת את זה במפורש. וכדי שהקהל בבית ידע שהתסריטאים של DS9 יודעים להשתמש ברמיזות מעודנות, דקס גם מצביעה על כך שסיסקו התחיל לדבר על “Prophets” במקום על “Wormhole aliens” כמו שהיא קוראת להם. העניין הוא שאני לא זוכר את סיסקו כל כך מתייחס אליהם בתור Aliens ומביע בעיה עם ה-Prophets. כבר ב-In the Hands of the Prophets בעונה הראשונה, שעסק בגלוי בהבחנה הזו, וקאי ווין התלוננה בדיוק עליה, סיסקו אומר לג’ייק “To those aliens, the future is no more difficult to see than the past. Why shouldn’t they be considered Prophets?”בשיחה עם דקס, סיסקו גם מזכיר לקהל בבית שהנביאים הצילו את DS9 ואת כל רביע אלפא ב-Sacrifice of Angels כשהעלימו את הצי הבאג’ורי שעבר דרך חור התולעת, ודקס מזכירה שהם איימו שיהיה לכך איזה מחיר. ואז, כדי להתחיל עם האקשן, דקס מצליחה לפענח חלק מהטאבלט שאומר בערך “אהההההההה החורבן הגדול מגיעעעעעעעע הנביאים הולכים לבכותתתתתתת” עם איום מפורש על ה”Gateway to the Temple” שהוא מן הסתם DS9.טוב, שמענו כבר את דעת דקס בנושא הזה, אז בואו נכנס את פרלמנט שאר הדמויות הרציונליות בסדרה - אודו, וורף ובאשיר:WORF: I was just telling you what the translation said. I did not say I believed it. BASHIR: Well, I’m not worried. If you look hard enough, you’ll find a Bajoran prophecy for just about anything. The Ancient Texts are a tangle of vague contradictions. ODO: This one is anything but vague, and Bajoran prophecies have an odd way of coming true. BASHIR: Don’t say me you believe in this stuff, too? QUARK: Odo believes in preparing for the worst.וזה נמשך ככה בעליזות עד שפתאום התחנה מתחילה לרעוד כי חור התולעת התחיל להשתגע, והלא-מאמינים מתחילים לדאוג. לכן הסצינה הבאה כוללת שיחה נחמדה בין נציג הלא-מאמינים (אודו) ונציגת המאמינים (קירה):KIRA: I just wish that we knew more about the reckoning. It’d give us a better idea of what the Prophets want from us. ODO: It seems to me that if the Prophets want the Bajoran people to follow a given path, they should provide more specific directions. KIRA: It doesn’t work like that. ODO: Maybe it should. KIRA: The Kai would say that you lack faith. ODO: And you would agree. KIRA: I just don’t know how people make it through the day without it. ODO: We manage. Besides, I do have faith in some things. KIRA: Such as? ODO: You. KIRA: I’ll try not to disappoint you.חזרה אל סיסקו וקאי ווין - מתברר שלא רק חור התולעת התחיל להשתגע אלא שגם מזג האוויר בבאג’ור מתחיל להשתגע עם הצפות וכדומה, ואפילו שאקר מבקש מסיסקו שיחזיר כבר את הטאבלט הארור. אז סיסקו מסכים שיחזירו אותו “דבר ראשון בבוקר”. דקס מופתעת, אבל מסכימה שאפשר להמשיך לעבוד על הטאבלט עם הצילומים ההולוגרפיים שהיא ביצעה - אז למה לקחתם אותו מלכתחילה!ואז קירה מדברת עם סיסקו על ה”כניעה” שלו - ושוב הפרק מנסה בעיקר להאכיל בכפית את הצופים לגבי היחסים בין סיסקו וקאי ווין וכמה שהיא מקנאת בו. וכך בשיחה של קירה עם ווין אחר כך: שתי אלו הן אנטגוניסטיות עוד מ-In the Hands of the Prophets כך שאין פה משהו חדש. ואחר כך ג’ייק מדבר עם סיסקו על איך שהוא דואג לשלומו ואיך כבר פעמיים באותה שנה סיסקו התמוטט והתחיל עם חזיונות הזויים (Rapture ו-Far Beyond the Stars). כל הדיבורים הללו מכינים את הקרקע למערכה האחרונה, שמתחילה בכך שלסיסקו קשה להירדם.זה תמיד מתחיל עם מישהו שקשה לו להירדם, מה?אז סיסקו הולך אל המעבדה שבה הטאבלט נמצא ומתלונן תלונות דומות לאלו של אודו - למה הנביאים כל כך לא ברורים ולא אומרים לו מה הם רוצים ממנו עם הטאבלט?! אבל הוא גם לוקח את זה צעד אחד קדימה כשהוא מתרגז ומעיף את הטאבלט על הקיר ומנפץ אותו לרסיסים. רגע, מה? וכדי שיהיה מעניין, מהרסיסים מתחיל לעלות עשן כחול (טוב!) ועשן כתום (רע!) לא ברורים, ולהיעלם.אופס.סיסקו מתרץ את עצמו אחר כך בפני דקס ואודו שהוא פשוט חש דחף בלתי נשלט להשמיד את הטאבלט. האמת, אחרי כל כאב הראש שהוא גרם לנו בפרק הזה, אפשר להבין אותו; אבל הסיבה לדחף הזה היא כנראה שהנביאים דחפו אותו לעשות את זה איכשהו. כפי שדקס אומרת - תנסה להסביר את זה לקאי ווין! והוא מנסה, כמובן. והיא לא משתכנעת, כמובן. מהומות מזג האוויר בבאג’ור ממשיכות והיא ממשיכה לחשוב בגישה הפונקציונלית שלפיה זה הכל בגלל שהזיזו את הטאבלט, בזמן שסיסקו מקשקש לה על זה שהוא “הרגיש” שזה היה הדבר הנכון לעשותו ושתעשה איתו Leap of Faith. היפוך התפקידים הזה פשוט נפלא - כוהנת הדת היא הרציונלית וזו שמודעת להשלכות הפוליטיות, בזמן שאיש הסטארפליט הוא המיסטיקן ההזוי.אבל אז העסק הופך להיות פרקטי להחריד, כי קירה מגיעה אל הטיילת כשהיא במצב רוח של “היי תראו יוצאים לי ברקים מהיד והעיניים שלי נראות קריפיות כי - בהסכמתי המלאה - נכנסה בי יישות חייזרית של אחד מהנביאים ואני מחכה שיבוא הרוע הגדול ואלחם נגדו”. כש”הרוע הגדול” הוא Pah-Wraith - זוכרים אותם? החבר’ה שאוהבים להשתלט על אנשים ולנסות להשמיד את היקום מ-The Assignment? כנראה שהכחול שברח מהטאבלט היה הנביא והכתום הוא הרפא. ושניהם הולכים להילחם כי… סיבות ונבואות וכאלה.גם סיסקו וגם ווין בהלם לראות נבואות מתממשות להם מול העיניים ומנסים להציע עזרה. “קירה” פשוט מתעלמת מווין (כמה מעליב!) ואומרת לסיסקו ש-The Sisko has completed his task (האם הכוונה היא שסיסקו הוא כבר לא ה-Emissary? לא נראה ככה, יותר סביר שהוא פשוט סיים את הנבואה הספציפית שהייתה קשורה לטאבלט הזה). בקיצור, היא לא צריכה עזרה ופשוט מחכה עד שהרפא ישתלט גם הוא על גוף והם ילכו מכות. מה שכולם מנחשים שישמיד לגמרי את התחנה, אז מתחילים בפינוי המוני שלה, אבל לא אחרי ויכוח נוקב בעניין הזה. הויכוח הנוקב הזה הוא עוד דוגמא להיפוך התפקידים הנפלא שהפרק הזה אירגן לנו:SISKO: We’re evacuating. BASHIR: You can’t be serious. SISKO: This battle could destroy the station. DAX: Then don’t let it be fought here. SISKO: I don’t have any choice. DAX: Yes, you do. We can flood the Promenade with chroniton radiation. WINN: Are you that suggesting we kill a Prophet? SISKO: I won’t do that. BASHIR: You don’t have to. If you ramp up the chroniton levels slowly, it’ll give the wormhole alien a chance to leave Kira’s body without getting hurt. DAX: We have everything rigged and ready to go. Just say the word. SISKO: No. DAX: Benjamin. WORF: Deep Space Nine is critical to the defence of the Federation. We cannot risk destroying it. SISKO: When the Dominion fleet was about to come through the wormhole, I asked the Prophets for their help. They gave it to me. Now they’re asking for my help. They need to fight this battle here, now. I’m not going to jeopardise my crew, but I’m not going to stand in the way of the Prophets either.בויכוח הזה סיסקו מייצב את עצמו בתור אנטיתזה לאבטיפוס ה”קפטן של סטארטראק”. אפילו יותר מ-In the Pale Moonlight, לדעתי. תחשבו מה קירק או פיקארד היו עושים בסיטואציה הבאה: לחללית פלשה יישות חייזרית כלשהי, השתלטה על גוף של אחד מאנשי הצוות ועכשיו רוצה להילחם איזה קרב גדול על גורל היקום (לדעתה של היישות) שישמיד את האנטרפרייז לחלוטין. באשיר בא עם ההצעה הסטאר טראקית: יש איזה תעלול טכנובאבל שיכול לפתור את הבעיה. התוצאה? קירק ופיקארד מנסים לדבר עם היישות ולבלבל אותה/לשכנע אותה לרדת מהעסק, ובסופו של דבר משתמשים בטריק הטכנובאבל ברגע המכריע ומצילים את הספינה ומגרשים את החייזר, בצורה מנומסת פחות או יותר.לתת לחייזר להילחם את הקרב שלו? להשמיד את הספינה? זה לא היה עולה בדעתם לרגע. סיסקו יוצא כאן לגמרי נגד מה שהוא “אמור” לעשות. DS9 שוב מותחת את הגבולות בצורה נפלאה. היא לא שוברת את הגבולות בשום פנים ואופן; הגישה של רוב הדמויות (באשיר, דקס, וורף) היא הגישה ה”קלאסית”, אבל הפרק נותן גם משקל מכריע לגישה השונה והמוזרה, ולא ברור לחלוטין שהגישה ההיא שגויה.וכדי לקחת את סיסקו לגישת הפנאט הדתי עד הסוף, הפרק גם מארגן לנו עקדת יצחק, כשהרפא משתלט על הגוף של ג’ייק והוא וקירה מתחילים ללכת מכות. “ללכת מכות” אומר בעיקר שהם עומדים, משגרים אורות מהגוף שלהם ועושים פרצופים. מעניין מה היה קורה בימינו, עם קצת יותר תקציב וקצת יותר נסיון בתחום הקרבות המגניבים; כרגע הסדרה אפילו לא מנסה.וסיסקו? נותן לכל זה לקרות ופשוט עומד ובוהה בהם ואומר שהוא מאמין שהנביאים לא יאפשרו לג’ייק להיפגע, וכו’ וכו’. מה אגיד, לא נראה שזה מה שהולך לקרות, אבל לא נוכל לדעת כי באמצע הקרב פתאום מישהו עושה את התעלול שבאשיר הציע וגם הנביא וגם הרפא מסתלקים להם. לא ברור לאן, ולא ברור מה יקרה איתם עכשיו, כשהפסיקו להם את הכיף באמצע.מי? מי עשה את התעלול של באשיר? אה-הא! קאי ווין! איזה שימוש מושלם בדמות הזו! ודיאלוג הסיום של ווין עם קירה, שבו היא מנסה להצדיק את עצמה בנימוקים דומים לאלו של סיסקו, מחזק עוד יותר את התחושה של עד כמה אמונה דתית - גם כזו שבה האלים מסתובבים בינינו - היא חרב פיפיות.WINN: The Emissary couldn’t escort me himself? KIRA: He’s with his son. WINN: I would think he’d want to thank me. KIRA: For what? WINN: I prevented the destruction of this station. I saved the Emissary’s life and the life of his son. KIRA: Don’t pretend you did it for the Captain. WINN: I did it for Bajor. If you haven’t heard, the floodwaters have receded and the earthquakes have stopped. KIRA: And you’re going to take the credit for that? WINN: I take it as a sign I did the right thing. KIRA: You defied the will of the Prophets, and you did it because you couldn’t stand the fact that a human, an infidel, had a stronger faith than you. The Emissary was willing to sacrifice his own son to serve the Prophets. WINN: My faith is as pure as the Emissary’s. KIRA: I think you’re confusing faith with ambition. WINN: I’m not confusing anything, child. You are. The Prophets chose you as their instrument. That doesn’t mean you can speak for them. KIRA: Because of your interference, the reckoning was stopped. The Evil still exists, And I’m not sure if even the Prophets know what that will mean for Bajor.פרק מעולה. אולי הפרק הכי טוב על דת שראיתי עד כה בפרנצ’ייז, ובוודאי הפרק הכי טוב על “סיסקו ה-Emissary”. פתאום אני מוצא את עצמי מקווה שהם ימשיכו את קווי העלילה הללו ולא סתם ישכחו מהם ויעמידו פנים שכל זה לא קרה בכלל, כמו שקיוויתי בתחילת הסדרה.",
        "url": "/ds9//S06/E21/The_Reckoning"
      }
      ,
    
      "s06-e22-valiant": {
        "title": "עונה 6 פרק 22 - Valiant",
        "content": "הפרק התחיל טוב! ג’ייק סיסקו ונוג יוצאים להרפתקאה! בפרנגינר! ויפגשו את הנאגוס! איזה יופי! מזמן לא היה פרק הומוריסטי של ג’ייק ונוג! אני מת עליהם בתור דמויות הומוריסטיות! הם… אה, אוקיי, תשכחו מזה, שום פרק הומוריסטי. אוקיי, וואו, מה זה היה, איך הצליחו לבסס פרק דרמטי כל כך טוב על שני הליצנים הללו.אני כמובן מקצין. כבר ראינו שגם ג’ייק וגם נוג יכולים להסתדר יופי בפרקים דרמטיים, והפרק הנוכחי הוא סוג של וריאציה נוספת על Nor the Battle to the Strong, רק במין היפוך עגום של היוצרות. ב-Nor the Battle to the Strong ג’ייק סיסקו הנאיבי והפנטזיונר נקלע לזירה של קרב אמיתי, חוטף את הלם הקרב המתאים ולומד שזה ככה גם עבור המנוסים ביותר; ושם היה את באשיר בתור המבוגר האחראי (תפקיד שלמרבה ההפתעה, באשיר מילא היטב). כאן קולעים את ג’ייק ונוג לאמצע של סיטואציית “קרב אמיתי” דומה רק שהפעם ג’ייק הוא המבוגר האחראי (שאף אחד לא מקשיב לו כי הוא לא קצין), נוג הוא הפנטזיונר שהולך לסבול מהתפכחות כואבת, והלם הקרב שכל הסביבה סובלת ממנו הוא לא קונספט אבסטרקטי אלא הגורם ההרסני האמיתי שמוביל לטרגדיה של הפרק.הבונוס הוא שזה לא “סתם” פרק אנטי מלחמתי; זה פרק אנטי מלחמתי שיוצא בכוח נגד התרחיש האידילי שאפשר היה לחשוב שסטאר טראק עצמה תומכת בו, ובוודאי שהוא רווח יותר מדי בתרבות הכללית. הסיטואציה שבפרק קצת מזכירה את “בעל זבוב” ואת האופן שבו הוא ניסה לצאת נגד התיאור האידילי של “ילדים ננטשים על אי”, אבל הוא עושה את זה עם הרבה פחות טירלול כללי מאשר בעל זבוב. בקיצור, עונה 6 הכתה שוב עם עוד פרק מצוין, ואני שמח שג’ייק ונוג מקבלים פרק שכזה לעצמם.הפרק מתחיל עם סצינה בלתי קשורה בעליל של “דקס באה לתקן משהו אצל קווארק ואודו מבין שקווארק מאוהב בה”. מה. מאיפה זה בא עכשיו, ועוד אחרי ה”באשיר מאוהב” של Change of Heart. אפשר בלי Trope ה”זו אישה יפה אז כל הזכרים הפנויים מתאהבים בה אוטומטית”? בכל מקרה אין המשך לסצינה הזו וכל שאר הפרק הוא ג’ייק ונוג אז בואו נשכח מכך שזה קרה, לפחות עד (אם) שזה יחזור בהמשך.ג’ייק ונוג, כאמור, יוצאים אל פרנגינר - נוג בתור שליח של הפדרציה שכנראה אמור לחתום עם הפרנגים על איזו עסקה נגד הדומיניון, וג’ייק בתור החבר שמתלווה לנוג אבל בעצם בתור עיתונאי שמחפש סיפור. ג’ייק הוא “עיתונאי” כבר שתי עונות בערך, והאמת שהוא די סבבה בתפקיד הזה ואני מרוצה ממה שעשו עם הדמות (למרות שהוא, כמובן, דמות משנית בערך כמו נוג ולא דמות ראשית). נוג הוא עכשיו כבר איש סטארפליט רציני, כזה שיודע לנהוג בראנאבאוט (זוכרים איך ג’ייק ונוג הסתבכו עם אחת כזו ב-The Jem’Hadar והיו צריכים שאו’ברייאן יציל אותם? הם גדלים כל כך מהר…) וכשפתאום ספינות ג’אמהדר תוקפות אותם יודע לנסות להתחמק גם אם זה אומר לנסוע לעומק שטח האויב ויודע גם מתי אבוד לו והגיע הזמן לקרב נואש אחרון נגדן ו… ואז מצילה אותם ספינה דמויית הדיפיינט (לא ברור מה קורה לראנאבאוט אבל כנראה שמתפוצץ) שתוקפת ומביסה את הג’אמהדר כמו גדולה.הספינה נקראת Valiant והיא הדבר הכי קריפי שראיתי בכל העונה. כשג’ייק ונוג מגיעים אל גשר הפיקוד, עוד במהלך הקרב, אנחנו רואים שכל הספינה מאויישת על ידי ילדים - כלומר, אנשים מאותה שכבת גיל כמו ג’ייק ונוג. כולם שם לבנים יפי בלורית ותואר וכל הבחורות בלונדיניות, או לפחות ככה זה מרגיש (מתישהו יש שם איזה שחור ייצוגי). הקפטן נראה כמו גרסה מוקטנת של קירק ומנהל את הקרב כמו רובוט אנושי עוד פחות מדאטה. מה הולך פה למען השם.מה שהולך פה נראה כמו פיץ’ לסדרת ספינאוף, או לסרט קולנוע, ומהסוג הגרוע: הילדים הם חברי ה-Red Squad שהוזכרה בשעתו ב-Homefront - ה”עלית” של הצוערים באקדמיה. זה נשמע נורא אז, וזה נראה נורא עכשיו. חלק מההכשרה שלהם, בגלל שהם כאלו עלית, היה לקבל ספינה בסגנון הדיפיינט שהם יאיישו, עם כמה קצינים בכירים ותיקים להדריך אותם, ושיעשו סיבוב בכל הפדרציה. כל זה כמובן השתבש כשהמלחמה פרצה. ה-Valiant נקלעה לאיזה קרב קשה - הראשון שכל הצוערים נתקלו בו אי פעם - וכל הצוות הבכיר נהרג. הקפטן הנוכחי הוא טים ווטרס, אחד מהצוערים, והוא מספר לנוג בהערצה על קפטן רמירז ז”ל שבכוחותיו האחרונים ניהל את מבצע התיקונים של הספינה כדי שתספיק להפעיל מחדש את מערכות הנשק שלה ולהשמיד את הקרדסים מהצד השני.מאז הספינה תקועה בשטח הקרדסי, בלי יכולת לעלות ל-Warp גבוה מ-3.2, עם איזו משימת ריגול שהם אמורים להשלים, בלי שום יצירת קשר עם הפדרציה. זה נשמע כמו סוג של וריאציה על וויג’אר, אבל בגרסה פוסט אפוקליפטית. העובדה שחווית הקרב הראשונה של הצוערים הייתה אירוע כזה של קרב-כנגד-כל-הסיכויים שבמהלכו הם החזו בהקרבה-עצמית-נועזת של הקפטן המוערץ שלהם הייתה אסון; מאז התודעה הקולקטיבית שלהם נתקעה באותו הלך רוח. הם בכלל ללא חושבים על לחזור אל הפדרציה, להתארגן מחדש, לקבל צוות פיקוד בכיר, כל דבר דומה - הם דבקים בהשלמת משימת הריגול שלהם ויהי מה.אל תוך הקלחת הזו זורקים את ג’ייק ונוג. מה ג’ייק עושה? סמולטוק עם קולינס, אחת מהצוערות הזוטרות, ומזכיר לה את הבית שלה בירח וגורם לה להשתפך במונולוג געגועים הביתה וכמעט לבכות - בקיצור, סודק את חומת הטירוף הקולקטיבי. בינתיים נוג מתרשם עמוקות מהסיפורים של הקפטן, מקבל סיכת Red Squad ומתמנה לאו’ברייאן של הספינה עם המשימה של לתקן את תקלת ה-Warp 3.2. בקיצור, נטמע היטב בחומת הטירוף הקולקטיבי והולך לדרבן אותו בחזרה.התוצאה? נוג מתקן כמו גדול את התקלה, ואילו ג’ייק הופך לאויב הציבור מס’ 1 ונקרא לשיחת נזיפה על ידי הקפטן והקצינה הראשונה שלו על הפשע של יצירת סערת רגשות במהלך מלחמה. הקפטן תוקע מונולוג שמקפל בתוכו את כל הטירלול של הספינה:WATTERS: Jake. May I call you Jake? You’re a reporter. Your job is to watch the way events unfold, not participate in them. Right now, you need to stand back. Take a look at where you are and what’s going on around you. You’re right in the middle of a great story. Maybe one of the greatest stories in the entire Dominion War. This ship is special, Jake. This crew is special. And whatever fates guide this universe, they’ve have chosen us to achieve some purpose in this conflict. I know that. Just as surely as I know your presence on this ship is no coincidence. You’re here to write the story, to tell people of the Valiant and her crew. Don’t interfere with the story, Jake. Don’t become a part of it. Just let it unfold around you. Observe, listen, and then write it down. May I have your word you’ll stay away from Chief Collins?מה ג’ייק עושה? מסכים, מה עוד יש לו לעשות.בינתיים, השיפור של נוג עובד מספיק טוב כדי לאפשר ל-Valiant להשלים את המשימה שלה - למצוא את ספינת האויב שהם רדפו אחריה כל הזמן ולרגל אחריה ולקבל מידע מקגאפין מועיל. הבעיה היא שהם רוצים לעשות יותר מזה. הם עושים ניתוח א-לה מלחמת הכוכבים ומגיעים למסקנה שיש איזו חולשה שמאפשרת את השמדת הספינה אם רק יצמדו אליה וירו איזה טורפדו שעבר טכנובאבליזציה מתקדמת. כולם מסכימים שמדובר על משימה מסוכנת ביותר. אין שום סיבה לבצע אותה; זו לא הייתה המשימה המקורית. אבל הקפטן בשלו:WATTERS: It’s dangerous, there’s no disputing that. And no one would think any less of us if we just turn around and go home. But that means that some other ship with some other crew would be asked to finish the job that we started. I think we can do it. I think we should do it.זה נאום מוטיבציה שכמעט גזור מסרטים הירואיים שבהם הגיבורים מצילים את היום, אבל DS9 היא כבר ממש לא במקום הזה, וברור לנו לאן זה הולך באמת להגיע. ג’ייק מנסה להציל את היום על ידי אזכור של סיסקו פאפא: הוא אומר שאפילו סיסקו לא היה מנסה לעשות דבר כמו זה, ואם הוא לא היה מנסה, פשוט אי אפשר לעשות את זה. לזה הקפטן משיב ב”We’re Red Squad and we can do anything.” וכל החדר למעט ג’ייק מגלגל העיניים - כולל נוג - מתחיל לזעוק Red Squad Red Squad. זה נראה רע. רע רע רע.וכדי להבהיר לנו עד כמה ג’ייק הוא קסנדרה בפרק הזה, יש לנו עוד נסיון שכנוע אחד אחרון שלו, את נוג, שכבר עבר לצד של הפנאטים (ואני באמת מתקשה להאשים אותו). זה נגמר, שוב, בעימות בין הצד ה”אזרחי” והצד ה”צבאי” שמבהיר יפה מה יוצרי הסדרה חושבים עליהם:NOG: You don’t understand because you’ve never put on one of these uniforms. You don’t know anything about sacrifice or honour or duty or any of the things that make up a soldier’s life. I’m part of something larger than myself. All you care about is you. JAKE: That’s right. All I care about is Jake Sisko and whether or not he’s going to be killed by a bunch of delusional fanatics looking for martyrdom.ואז כבר עוצרים את ג’ייק וזורקים אותו לכלא כך שהוא חסר כל השפעה על מה שקורה בהמשך. קסנדרה מושלמת. במקור הרעיון היה להשתמש בקירה ונוג בפרק הזה ולא בג’ייק, אבל הרי קירה כבר הייתה מטאטאטת את הקירות עם כל הצוערים הללו ועוצרת את משימת ההתאבדות. ההחלפה בג’ייק הייתה רעיון מצוין.בשלב הזה, למען האמת, תהיתי איך הם הולכים להוציא מכאן את ג’ייק ונוג בחיים. הראנאבאוט הושמדה אז הם לא הולכים לברוח. מה, סיסקו יבוא ויציל אותם ברגע האחרון? או, חס וחלילה, הם אשכרה ינצחו? אבל לא, הסדרה לא מתכוונת לתת הנחות כאן למעט הדבקות בסטטוס קוו של לא להרוג את ג’ייק ונוג. לכן ההתקפה יוצאת לפועל ונראה לחצי שניה שגם מצליחה אבל אז מתברר שהתעלול לא עבד, ספינת האויב לא הושמדה, והיא עצבנית וחזקה מאוד ואין לאן לברוח ופחות או יותר כל מי שבספינה נהרג בזה אחר זה. נוג מצליח להתעשת ברגע האחרון ולברוח עם ג’ייק וקולינס (מה שטיפה הרגיז אותי - היא הייתה היחידה מהצוות שהפגינה רגשות כלשהם, אז בזכות זה הסדרה מצליחה אותה? אבל יש לה עוד חשיבות בהמשך) בתא מילוט. יוצאים עוד תאי מילוט. כולם מושמדים. הסדרה אומרת לנו במפורש שהיא הצילה את המינימום שהיא הייתה חייבת.סצינת הקטל הזו מזכירה שני דברים. ראשית, היא מזכירה את הקטל של הג’אמהדרים בסוף של Rocks and Shoals - גם שם החיילים הנועזים הלכו למוות ודאי למדי בשל תחושת חובה מופרזת, והנה זה קורה גם בצד שלנו. שנית, היא מזכירה את המוות ההמוני של המטופלים של באשיר ב-The Quickening; גם שם יש לנו סצינה כואבת מאוד שבה הגיבור הכל יכול לכאורה של הפרק (באשיר אז, נוג הפעם) מגלה עד כמה הוא הוא קטן בפועל ולאיזה אסון זה גורם. לבסוף, זו גם סצינת הקטל הכי “אישית” שראינו עד כה במלחמה; שמענו על ספינות רבות שהתפוצצו על כל יושביהן, אבל עכשיו היינו על אחת כזו וראינו את האנשים מתים מול העיניים שלנו. זה המשך די ישיר של סצינת החייל-בבור מ-Nor the Battle to the Strong (למרות שהפעם המראות נחסכים מג’ייק, שתקוע בכלא כל הזמן הזה).כמובן שעכשיו סיסקו ושות’ מגיעים כדי להציל את היום - כלומר, הם קולטים את תשדורת ה-SOS של תא המילוט ומצילים אותו, וזהו בערך. לא ברור מה קרה לספינה שבגללה הייתה כל משימת ההתאבדות הזו; גם לא ברור מה קרה למידע הקריטי שה-Valiant הייתה אמורה לאסוף עליה - האם הוא פשוט הלך לאיבוד? למה הקפטן הגאון לא חשב על זה? מכל מקום, זה לא זמן לדבר על הספינה הזו כרגע (היא אולי תחזור בעתיד…?) אלא הגיע הזמן להפקת לקחים ולחרטה. של נוג, כלומר. החלק הכי מזעזע פה (בצורה שקצת מזכירה את Paradise) הוא שקולינס עדיין לא מפיקה לקחים ועדיין לא מתחרטת, והיא עוד היחידה שם שנראתה נורמלית.JAKE: Are you okay? NOG: Yeah. You going to write a story about all this? JAKE: Probably. NOG: What are you going to say? JAKE: What do you think I should say? NOG: That it was a good ship with a good crew that made a mistake. We let ourselves blindly follow Captain Watters and he led us over a cliff. COLLINS: That’s not true. Captain Watters was a great man. JAKE: Dorian, he got everyone killed. COLLINS: If he failed it’s because we failed him. NOG: Put that in your story too. Let people read it and decide for themselves. (Nog goes over to Collins and gives her his Red Squad pin.) NOG: He may have been a hero. He may even have been a great man. But in the end he was a bad captain.אז לא, לא קיבלתי פרק הומוריסטי של ג’ייק ונוג. קיבלתי משהו עוד יותר טוב של ג’ייק ונוג.",
        "url": "/ds9//S06/E22/Valiant"
      }
      ,
    
      "s06-e23-profit-and-lace": {
        "title": "עונה 6 פרק 23 - Profit and Lace",
        "content": "אוי.אוי אוי אוי.חשבתי שעונה 6 תצליח לחמוק ממסורת “הפרק הגרוע השנתי”, והנה הגיע הפרק הזה, שלדעתי לא מביס את Let He Who Is Without Sin… או את Move Along Home אבל בהחלט נופל לאותה קטגוריה כמו The Muse ו-Meridian - פרק שברובו הוא נסבל, אבל יש בו איזה גרעין שהוא מחורבן ממש, וזה מקלקל את כל הפרק והופך אותו לזוועה. וחבל, כי בעשרים ומשהו הדקות הראשונות נהניתי ממנו בצורה סבירה ואז גילו לי שכל הפרק הוא תירוץ אחד גדול להלביש את קווארק בשמלה.וזה כואב במיוחד כי לפרנגים מגיע יותר. הנה קיבלנו פרק שבו סוף כל סוף המהפכה הפמיניסטית הפרנגית פורצת, ובמקום להתעסק בה אנחנו מתעסקים ב… קווארק בשמלה. והאם קווארק לומד משהו מהחוויה הזו? לא. והאם הפרק לא מגחיך נשים? הוא כן. והאם הפרק חומק מכל המלכודות הסטנדרטיות בפרקי “בואו נלביש בשמלה גבר שממש לא רוצה להתלבש בשמלה”? לא. זה איום לתפארת על פי הספר, כולל הזכר האקראי שנדלק על הקווארק-בשמלה. זה היה נורא.זה מתחיל רע, אבל רע-“קווארק הוא רע” סטנדרטי, שהוא בסדר אם מטרת הפרק היא ללמד את קווארק לקח. הפעם הוא סוחט מינית את אחת מהעובדות שלו, כי מה עוד חדש. אין לי שום בעיה עם הסצינה הזו לכשעצמה כי קווארק הוא אכן חתיכת קקה, אבל היא לא צריכה להופיע בפרק הומוריסטי ולהיות עם הטון ההומוריסטי הקליל יחסית שהיה בה. הסצינה הזו היא אינדיקטור לכל יתר הפרק - הדברים שהולכים בו אולי היו עובדים טוב דווקא אם הטון של הפרק היה רציני - אם הייתה לנו פה טרגדיה ולא פארסה - אבל בתור פארסה זו פארסה מהסוג הגרוע ביותר, והטרדות מיניות הן לא שעשוע יותר מאשר לשים מוזיקת ג’אז כיפית בזמן ההשמדה של ה-Valiant בפרק הקודם היה משעשע.אחרי הפתיחה הזו נראה שהפרק משתפר קצת - יש מהומה בפרנגינר! זאק ואישקה מגיעים לתחנה! ומספרים שזאק העביר חוק לפיו לנשים מותר להצביע! כלומר לא להצביע, אבל ללבוש בגדים! המהפכה הפמיניסטית החלה! וזה גרם למהומות אדירות בפרנגינר! ועכשיו הדיחו את זאק! והנאגוס החדש הוא בראנט! אבל הוא רק ACTING גרנד נאגוס! עוד יש שלושה ימים להפוך את רוע הגזרה! בואו נגייס פרנגים לעזרתנו! הנה, השגנו את היצרן של קוקה-קולה שיעזור לנו! נביא אותו לתחנה ונשכנע אותו שנשים פרנגיות דווקא יודעות לעשות עסקים ושווה לתמוך בזאק!זה… נחמד. הסדרה יצרה לה אנסמבל מוצלח של פרנגים חביבים וכיף לראות את כולם מתקשקשים ורבים ועושים מהומות. כמובן, ההרגשה היא שהעלילה מטופשת למדי - איך בדיוק גורל הנאגוס הפך לתלוי ביצרן הקוקה-קולה וזהו, בהתחשב בכך שיש עוד כמה מאות פרנגים בכירים אחרים שמסרבים בתוקף לעזור לזאק? ואיך אפשר להניח שמה שצריך כדי לפקוח ליצרן הקוקה-קולה את העיניים הוא להבין שנשים יכולות להיות כוח קנייה וסוחרות ממולחות? הרי הדיכוי לא נובע מחוסר הבנה תמימה אלא מ… טוב, עזבו, אולי באמת קיוויתי ליותר מדי בהתחשב בכך שזה פרק פרנגים והסדרה לא מתייחסת ברצינות לפרקי פרנגים.ואני אחדד - זה לא שהסדרה לא מתייחסת ברצינות לפרנגים עצמם. ההפך; היא עשתה עבודה מצויינת עם הצלת הגזע מהתהומות של TNG. רום ונוג הם דמויות מוצלחות מאוד של פרנגים “טובים” וקווארק הוא דמות מעולה של פרנגי “רע”. כמו שהסדרה העניקה טיפול מצויין לקרדסים, לקלינגונים ולג’אמהדר, כך היא העניקה אותו גם לפרנגים. אבל כשעושים פרק שלם על פרנגים הוא תמיד בבסיסו הומור פארסות מטופש. ב-Little Green Men זה עבד נפלא; במקומות אחרים זה עבד טוב פחות.אז החצי הראשון של הפרק היה בסדר; הבעיה היא שכולו היה בסך הכל הכנה לחצי השני. קווארק מתקוטט עם אישקה וגורם לה להתקף לב; באשיר מטפל בה והיא תתאושש לגמרי, אבל היא צריכה החלמה שקטה ואסור לה לפגוש את איש הקוקה-קולה, כך שהתוכנית להראות לו פרנגית שהיא סוחרת ממולחת ירדה לטמיון, אלא אם יראו לו, ובכן, פרנגית שהיא סוחרת ממולחת. אז הופכים את קווארק לכזו. וכשאני אומר “הופכים” הכוונה היא לניתוח קוסמטי די נרחב, כולל החזה.מה שבאמת עצוב פה הוא שקווארק הוא אפילו לא סוחר ממולח. בשלב מסויים קווארק שואל למה לא עשו את התעלול הזה לרום, שיודע להעמיד פני נקבה הרבה יותר טוב; זאק עונה שרום הוא נקבה יותר מוצלחת אבל קווארק הוא סוחר יותר מוצלח. אבל קווארק הוא לא סוחר מוצלח בכלל!בכל מקרה, מה שקורה מרגע שקווארק הופך לנקבה הוא כל הקלישאות האפשריות. “מלמדים” אותו איך ללכת ולדבר וכיוצא בזה ואז כשסוחר הקוקה-קולה מגיע הוא מתחיל להטריד אותו מינית וקווארק מנסה להימלט מהחיזורים שלו וזה נהיה ממש גרוע (ראו תמונה) ואז בראנט מתערב ומנסה לחשוף אותו ובסוף קווארק מוצא את עצמו מנשק את סוחר הקוקה-קולה ו… עזבו. לא רוצה לפרט מה הולך שם. זה רע.העניין הוא שקווארק לא לומד שום דבר מהחוויה הזו. היחס שלו אליה היא בתור תחפושת מעיקה שהוא היה צריך ללבוש. זה לא שהוא למד משהו על מעמד הנשים בחברה הפרנגית או כל דבר אחר. בסצינת הסיום של הפרק הוא מתנצל בפני העובדת שהוא הטריד מינית בתחילת הפרק ומפסיק לסחוט אותה ונראה שהוא אולי למד משהו… אבל לא, אומרים לנו שהכל בהשפעת הורמונים שהוא לקח כחלק מניתוח שינוי המין הקצרצר שהוא עבר, וההשפעה שלהם עדיין לא פגה. והוא סובל מההשפעה הזו; היא גורמת לו להתנהג באופן “רגשי” שמנוגד לאיך שהוא חושב שהוא צריך להתנהג. אז בשביל מה כל זה היה טוב?כדי להבין עד כמה הפרק הזה כושל, אפשר להיזכר ב-Rules of Acquisition, שהיה פרק פרנגים זניח למדי מהעונה השניה. גם שם התעסקנו עם מעמד האישה בחברה הפרנגית וגם שם היה עניין של התחפשות למין השני - אבל שם זו הייתה פרנגית שהתחפשה לזכר כדי לעסוק במסחר, וגם שם הפרק ניצל את זה פחות כדי לומר משהו נוקב על החברה ויותר כדי לארגן פארסות של “הפרנגית מנסה להשכיב את קווארק”. זה היה רע; זה היה הרבה יותר טוב ממה שקרה בפרק הזה. פרנגים, אכזבתם.",
        "url": "/ds9//S06/E23/Profit_and_Lace"
      }
      ,
    
      "s06-e24-time-s-orphan": {
        "title": "עונה 6 פרק 24 - Time's Orphan",
        "content": "זה הרגיש כמו פרק להורים. כזה שמוצא את הפחד הגדול ביותר של כל הורה ואז לוחץ עליו חזק חזק חזק, וכדי לנחם קצת נותן עלילה צדדית קלילה שתהיה מהנה במיוחד להורים בגלל תחושת ה”כולנו היינו פה”. עלי זה עבד ואין לי יותר מדי תלונות. הייתי אולי יכול להתלונן על כך שהפעם הסדרה בחרה לתת סוג של הפי אנד במקום את אחד מהסופים הכואבים שהתפעמתי מהם כל כך; מצד שני, סוף רע כאן היה שובר אותי לגמרי ואני שמח שלא נקטו בו. מצד שלישי, הסוף הטוב כאן עושה מעין Children of Time זוטא (גם הדמיון בשמות הפרקים לא מקרי, אני מניח), אז כמה סוף טוב הוא באמת?אנחנו מתחילים עם או’ברייאן. באמת תהיתי זה עתה מתי יהיה עוד פרק או’ברייאן, ונזכרתי איך פעם הייתה לו משפחה וכאלה ואז הגיעה המלחמה והם התפוגגו ולא יראו אותם יותר בסדרה - רגע, או’ברייאן ישן עם קייקו, בתחנה, וגם הילדים שם, וזו לא איזו הזיה או משהו - פשוט החזירו אותם למרות שהמלחמה לא נגמרה. איזה יופי! המשפחה של או’ברייאן חזרה, ו… אה, רגע, החזרתם אותם כדי לעשות משהו ממש, ממש רע, נכון? וזה שאתם מוציאים אותם לפיקניק על כוכב לכת באג’ורי פסטורלי כלשהו הולך להיגמר רע מאוד, נכון?כשמולי מתחילה לצרוח ואו’ברייאן רץ אחריה לאיזו מערה כבר ברור שאנחנו בצרות. מולי תלויה מעל איזה פורטל, ואו’ברייאן מייד יוצר קשר עם הראנאבאוט ומפעיל את המשגרים ומחלץ משם את מולי… רגע, לא, הוא מנסה לתפוס לה את היד והיא נשמטת ונופלת לתוך הפורטל ונעלמת. שוב! שוב פעם קיבלנו את “או’ברייאן הוא מפעיל המשגר הגרוע בעולם”! אלוהים אדירים או’ברייאן, חמש שנים היית על האנטרפרייז וכל מה שעשית שם היה משגר משגר משגר משגר; האם יגיע יום ב-DS9 שבו תשתמש נכון בדאוס אקס מאכינה הגדול ביותר של היקום הטראקי?מכל מקום, או’ברייאן כמובן ניגש באובססיה להפעיל מחדש את הפורטל, מה שהוא לא יהיה, ואילו קירה ואודו מסבירים לנו את הסיטואציה בשיחה ביניהם כשקירה מחזיקה את יושי, התינוק האו’ברייאני שהיא הייתה הפונדקאית שלו. זוכרים את הסצינה היפה ב-Ties of Blood and Water שבה קירה מחזיקה את יושי - הילד שלה שהוא לא באמת שלה - בזמן שהיא מדברת עם גאמור - האבא שלה שהוא לא באמת שלה? זה מזכיר את זה, בפרט אם מניחים את הדבר המתבקש - שאין עתיד של ממש לה ולאודו. אבל היי, מה אני מורבידי כזה, הקטעים עם יושי הם החלקים הקלילים של הפרק!מכל מקום, הפורטל שיגר את מולי 200 שנים אחורה בזמן, לעידן שבו הכוכב הפסטורלי היה נטוש לגמרי. הרעיון הוא לשגר אותה בחזרה, מה שבאמת עובד, רק שכמובן שזה לא עובד חלק ואופס - אנחנו מקבלים בחזרה מולי בת 18 שהיא פראית כמעט לגמרי ובאשיר נאלץ לסמם חיש קל. אוי ואבוי. כבר בשלב הזה אמרתי לעצמי “איזה פרק מבאס”.קייקו כמובן מעלה את השאלה המתבקשת למה לא לנסות שוב לשלוף את מולי בת ה-8, אבל באשיר ואו’ברייאן אומרים משהו על כך שזה ימחק את בת ה-18 שהם זה עתה שלפו; לטוב ולרע, זו מולי שלהם. זה בדיוק Children of Time שוב פעם, רק שהפרק מתמרן אותנו לפינה שבה אנחנו רוצים שיקרה פה Children of Time - שמה שיקרה עם מולי-פרא יהיה כל כך גרוע שכבר נעדיף למחוק אותה ולשחזר את המקור.אז שאר הפרק עוסק בדיוק בזה - בנסיון של או’ברייאן וקייקו להתחבר מחדש עם הילדה שגדלה להם בפתאומיות ובצורה כל כך כואבת, על ההצלחות הראשוניות והכשלון המוחץ שבסוף. מזכיר משהו? יש דמיון מסויים ל-The Abandoned שבו אודו ניסה לגדל ג’אמהדר שהפך בצורה בלתי נמנעת לפרא מוחלט. גם פה וגם שם הפתרון היה בסופו של דבר לשחרר לחופשי, וזה מה שהאו’ברייאנים עושים.בהתחלה מולי מסתדרת לה באיזה מחסן-שהומר-לג’ונגל מדומה ולאט לאט יוצרת קשר עם האו’ברייאנים, אבל בסופו של דבר היא מתחילה לדרוש “הביתה”. כשלוקחים אותה לבית שלה, היא כמובן מגיבה בזעם כי זה לא באמת הבית שלה. אז לוקחים אותה להולודק שנראה כמו הכוכב שהיא ננטשה עליו וזה מצליח לא רע, רק שלקווארק יש קלינגונים זועמים עם הזמנה מראש שדורשים פינוי של ההולודק, ומולי-פרא זועמת בתוך הקווארקיה זה מתכון לאסון. מישהו נדקר, מגיש תלונה, סטארפליט מחליט להעביר את מולי למתקן שיקומי כלשהו בלי האו’ברייאנים, אז הם גונבים ראנאבאוט כדי להחזיר את מולי הביתה. אודו תופס אותם, אומר לאו’ברייאן כמה שהוא מאוכזב ממנו - כי הוא ציפה שאם מישהו יצליח לברוח ככה מהתחנה בלי להיתפס, זה יהיה או’ברייאן - ונותן להם לברוח. תודה, אודו!האו’ברייאנים מראים למולי-פרא את הפורטל ונותנים לה לעבור דרכו ובשלב הזה כולנו רוצים לבכות. או’ברייאן מתכוון לפוצץ את הפורטל בשלב הזה, וכמובן שבצד השני קורה הדבר שציפינו שיקרה - מולי-פרא חזרה בזמן בדיוק לנקודת הזמן שבה מולי-ילדה הגיעה לשם, והיא פוגשת אותה ומדריכה אותה חזרה אל הפורטל. הייתה שניה אחת שבה חששתי שאו’ברייאן יפוצץ את הפורטל לפני שהיא תספיק לעבור - כי זה יהיה מרושע מצד הסדרה ברמות בלתי נתפסות ממש - אבל מולי-ילדה חוזרת בשלום. הסדרה לא מתכוונת לתת לנו הנחות - אנחנו רואים את מולי-פרא מתפוגגת מבלי להבין מה הלך פה בכלל (או שמא…?) כדי שלא נחשוב שבאיזה מובן כלשהו היא עדיין חיה לה בסבבה בתור רובינזון קרוזו. כאמור, אני שמח עם ה”הפי אנד” הזה, ושמח שלקחו את או’ברייאן והביאו את קייקו למילואים בשביל המניפולציות הרגשיות הזולות הללו כי בזכותם זה עובד טוב.בין לבין יש לנו את החלק ההומוריסטי המקסים של “וורף מנסה לשמור על יושי בזמן שהאו’ברייאנים מנסים לתקשר עם הילדה שלהם”. וורף מאז ומעולם היה דמות נפלאה לסיטואציות דג-מחוץ-למים וגם פה זה עובד נפלא. מעניין להשוות את זה עם הזוועה של Profit and Lace, שם קווארק נזרק לתפקיד שהוא שנא בכל לבו וגרם לו השפלה וסבל ולא היה כיף בכלל לראות; כאן וורף “סובל”, אבל אנחנו יודעים עד כמה הוא רוצה את זה, וכמה שזה חשוב לו (והוא גם אומר את זה לדקס במפורש; דקס כמובן מיתממת ואומרת שהיא לא בוחנת אותו, אבל כמובן שהיא - שכבר גידלה שלל ילדים בדורותיה השונים - בהחלט בוחנת אותו). סצינה מוצלחת במיוחד שיהיה קל להורים להזדהות איתה היא סצינת ה”וורף שיחק עם יושי ויושי חטף מכה בראש ועכשיו וורף מרגיש בתור מי שביזה את עצמו, את היקום ואת כל מה שחשוב אי פעם”, אבל השיא הוא באמת מה שוורף אומר לדקס כשהוא מתעקש להיות זה שירדים את יושי שצורח ובוכה אחרי שכבר נוסתה הפרוצדורה של חיתולים-אוכל-סיפור-שיר:WORF: I am a Klingon warrior and a Starfleet officer. I have piloted starships through Dominion minefields. I have stood in battle against Kelvans twice my size. I courted and won the heart of the magnificent Jadzia Dax. If I can do these things, I can make this child go to sleep.תודה וורף, היית קרן אור בפרק שיצר אצלי תחושת אימה הרבה יותר ממה שהייתה לו זכות ליצור.",
        "url": "/ds9//S06/E24/Time's_Orphan"
      }
      ,
    
      "s06-e25-the-sound-of-her-voice": {
        "title": "עונה 6 פרק 25 - The Sound of Her Voice",
        "content": "פרק מינורי למדי שמרגיש כמו סוג של פסק זמן לפני סיום העונה הבומבסטי - כמו In the Cards רק לא ממש הומוריסטי אלא נוגע ללב בדרכו המינורית. העלילה מאוד פשוטה: הדיפיינט נתקלת באות מצוקה של קפטנית בשם ליסה קיוזק שנתקעה על כוכב לכת עוין ויוצאת למסע של כמה ימים נגד השעון כדי להציל אותה. בזמן הזה אין שום דבר שאפשר לעשות, אז הם פשוט מדברים איתה. זה הפרק. סיסקו, באשיר ואו’ברייאן מדברים על קיוזק והיא משמשת בתור פסיכולוגית-חוכמת-חיים-תכל’סית שכזו. ואז הם מגיעים לכוכב ויש טוויסט, כי הרי חייב להיות, אבל אפילו הטוויסט לא משנה יותר מדי את הפרק.זה עובד די טוב לדעתי אבל זה לא עובד טוב כמו שזה היה עשוי להיות. יש בפרק הזה שני מרכיבים מהותיים: האחד הוא השיחות עם חברי הצוות ומה שאנחנו לומדים עליהם ואיך שהם מתפתחים בעקבות כך, והשני הוא הטוויסט. שניהם מינוריים. השיחות לא באמת מגלות לנו הרבה יותר מדי; בעיקר שלסיסקו יש בעיה עם עבודה לצד קסידי (שהתלוותה לדיפיינט בתפקיד רשמי במשימה המקורית שלה שבה היא ליוותה משלוח או משהו, ועכשיו תקועה בספינה בזמן מבצע החילוץ) ושבאשיר הוא לא באמת כזה פוץ כמו שהיה בעונה הראשונה. השיחות המעניינות יותר הן עם או’ברייאן, שמספר על מעין ניתוק שלו משאר חברי הצוות בגלל תחושת ה”כולם יכולים למות מחר בבוקר”.המרכיב השני הוא הטוויסט בסוף. אני העליתי במהלך הפרק כל מני תיאוריות לגבי מי קיוזק היא באמת - החל במשני הצורה וכלה בבינות מלאכותיות, אבל בסופו של דבר מתברר שהיא בדיוק מי שהיא אמרה שהיא - רק שענייני הזמנים לא כל כך עובדים; כשהצוות מגיע אליה מתברר שהיא מתה מזה שלוש שנים. לכוכב הלכת היה מעטה שקרכלשהו שגרם להודעות שהיא שלחה מהכוכב לקפוץ שלוש שנים קדימה בזמן, והודעות שנשלחו אליה חזרו שלוש שנים אחורה בזמן, ולכן. זה רעיון נחמד; הוא גם היה הבסיס לפרק מלכתחילה אצל הכותבים. רק מה, הוא די חסר חשיבות; ברגע שהוא מתגלה זה לא שופך שום אור חדש על השיחות של קיוזק עם כולם. זה בסך הכל אומר שהמרוץ של הצוות נגד השעון היה אבוד מלכתחילה, מה שקצת פחות מבאס מאשר אם הם סתם היו מגיעים באיחור, אבל זה לא כזה חשוב.התוצאה היא פרק שהוא נחמד מאוד לצפיה והסיום שלו - האשכבה לקיוזק שבה או’ברייאן ובאשיר נושאים דברים - יכול להזיל דמעה או שתיים, אבל אני חושב שאשכח ממנו מהר מאוד, ובקושי יש מה לכתוב עליו.בנוסף יש לנו גם עלילה צדדית הומוריסטית שבה ג’ייק סיסקו הופך משום מה לבן טיפוחים של קווארק שמתחיל לגלות לו את המזימות שלו רק כי ג’ייק ביקש ללמוד איך קרימינלים חושבים. הייתי בטוח לרגע שיש פה איזו תוכנית הונאה מחוכמת של קווארק בפעולה, אבל אין - הוא באמת מגלה דברים לג’ייק בלי סיבה הגיונית לעשות את זה. המזימה העיקרית שלו היא להסיח את דעתו של אודו לערב אחד כדי שיבצע בו מבצע הברחה גדול, והאמצעי הוא לגרום לאודו לחגוג חודש לדייט הראשון שלו עם קירה. כל זה מצליח מעבר למשוער וקווארק ממהר לתאם את מועד הפגישה הקרימינלית שלו, רק כדי לגלות שאודו החליט לדחות את החגיגה ביום אחד כי הדייט הראשון שלו עם קירה היה אסון והוא רוצה לחגוג את הנשיקה.קווארק זועם ומיואש כי אין לו דרך לבטל את ההברחה ועכשיו באמת הלך עליו, אבל אז גם מתברר למה ג’ייק קיים בפרק - כדי שקווארק יוכל להתלונן כמה הוא עזר לאודו בהכל ואיזה חבר טוב הוא ואיזה מרושע אודו שעכשיו ישמיד אותו. ואודו כמובן שומע הכל ומחליט להקדים את הדייט שלו בכל זאת ולתת לקווארק את הנצחון שלו, באופן חד פעמי. זה כבר פרק שני ברצף שבו אודו מכופף את החוק בקלילות שכזו (אחרי שנתן לאו’ברייאנים לברוח בפרק הקודם) - בהחלט שינוי מהותי ביחס לאודו של תחילת הסדרה, אבל לא כזה שמפתיע אותנו.אז כן, פרק נחמד, אבל הייתי מעדיף עוד פרק הומוריסטי של ג’ייק ונוג עם וואיון בהופעת אורח.",
        "url": "/ds9//S06/E25/The_Sound_of_Her_Voice"
      }
      ,
    
      "s06-e26-tears-of-the-prophets": {
        "title": "עונה 6 פרק 26 - Tears of the Prophets",
        "content": "זה היה פרק סיום עונה טוב, שהצליח להחזיק אותי במתח רוב הזמן והחזיר את רוב האנסמבל שלו כדי לתת להם רגעים יפים (כן, וואיון ודאמאר, אני מסתכל עליכם) ולהכין את הקרקע אל… משהו, בעונה 7. אבל הוא גם לא היה חף מבעיות. הבעיה הראשונה היא עניין ה”משהו” שבו הפרק הסתיים. העונה הקודמת הסתיימה בצורה הכי בומבסטית שניתן היה להעלות על הדעת - DS9 נכבשת על ידי כוח פלישה של הדומיניון שעכשיו מתכנן להשתלט על כל שאר היקום! לעומת זאת, הפרק הזה מסתיים ב… אה… “סיסקו מבולבל”.הבעיה השניה היא כמובן דקס. בואו נדבר על דקס.המוות של דקס הוא הספוילר המרכזי ביותר של הסדרה שנחשפתי אליו, הרבה לפני שהתחלתי לראות אותה בכלל. מעכשיו יש לי רק מושג קלוש מה יקרה בהמשך הסדרה (טיפ טיפה על פרק הסיום ותו לא, בערך). עכשיו משאפשר לדבר על זה אני יכול לשאול את עצמי האם ידיעת הספוילר הפריעה לי? קלקלה לי קטעים מהסדרה? מהפרק הזה? ובכן, כן, בהחלט. זה לא סוף העולם, אבל זה כן השפיע על האופן שבו חשבתי על הדמות של דקס במשך רוב הסדרה, וכמובן שעל מערכת היחסים שלה עם וורף המסכן (שעכשיו איבד כבר שתי בנות זוג באופן אלים שכזה, וזה גם הופך את המוות של דקס לסוג של טרופ האישה-במקרר המתועב). הייתי מעדיף לא לדעת על זה מראש, עם כל כמה שהיה משעשע לראות איך הסדרה מכינה את הקרקע לקראת העזיבה הזו, למשל ב-A Change of Heart ובוודאי שבסצינת האשכבה ב-The Sound of Her Voice.באופן כללי אני לא אוהב את גישת הרג הדמויות כאשר השחקנים מחליטים לעזוב את הסדרה. אפשר להציג את זה בתור “אין ברירה”, אבל ברור שיש ברירה. אפשר, למשל, להעלות על הדעת חמישה תסריטים שונים שיגרמו לדקס להיתקע מהצד הלא נכון של חור התולעת ויעלימו את הדמות להמשך הסדרה אבל עם השארת פתח סביר ל”הקמה לתחיה” שלה, גם אם רק בהופעת אורח בפרק הסיום. אז זה לא היה הכרחי-הכרחי; פשוט הפתרון הקל הרגיל. בפרנצ’ייז של ממש כמו סטאר טראק, חיסול דמות זה עניין עוד יותר כבד, כי זה מחסל אותה גם עבור היקום המורחב (ספרים ומשחקי מחשב, למשל). כמובן, תמיד אפשר להקים לתחיה דמות בסגנון קומיקסי של עולמות מקבילים (ג’ניפר סיסקו, מישהו?) וכדומה - אבל זה לא אותו דבר.ואם כבר הורגים דמות, לפחות שיעשו את זה מעניין. אני לא אומר שזה צריך להיות הירואי, אבל מוות של דמות במה שהוא בסך הכל צירוף מקרים לא מוצלח ואפילו מאולץ מאוד (דקס הולכת לבקר מקדש באג’ורי ולדבר עם הנביאים, בניגוד לאופי שלה כל הסדרה? כן, אני יודע שהיא מתייחסת לזה בעצמה, ועדיין) זה לא מוות שמרגיש כאילו יש בו טעם. במציאות אנשים מתים מוות כזה, אבל בסדרת טלוויזיה אפשר לקוות למשהו טוב יותר מזה - לפחות שהמוות יהיה חלק הכרחי מאיזו תפנית עלילתית מרכזית, ולא “דוקאט ממילא הולך לעשות משהו מזעזע אז בואו נתקע לו את דקס מול הפרצוף שניה לפני כן”. עוד דבר מהותי פה הוא שאפילו קשה להאשים את דוקאט במוות הזה - זה לא הוא עשה את זה אלא הרפא ששלט בו. יופי, אז מה למדנו פה? הרפאים מרושעים לאללה? נראה לי שלמדנו את זה כבר כשהם תקפו את קייקו.עוד תלונות מתבקשות: דקס מחוסלת שניה אחרי שהיא מתחילה לדבר על ילדים - יותר מדי קלישאה, יותר מדי מעצבן. ודקס מושארת בחיים בצורה לא הגיונית בעליל מספיק זמן כדי להחליף עם וורף מילים אחרונות - יותר מדי קלישאה, יותר מדי מעצבן. בקיצור, היה אפשר לסדר לדקס יציאה יותר מוצלחת מהסדרה. ונדבר עוד על דקס בסיכום העונה הזו.דקס בצד, הפרק הזה הוא פרק סיסקו בעיקרו. הוא מתחיל כשסיסקו הוא האדם הזה שיש לו הכל - בדיוק הסתיימו חגיגות פסטיבל באג’ורי שבו הוא כיכב במעמד הסופרסטאר Emissary שהוא, ובדיוק סטארפליט נותן לו עיטור כבוד (על שם כריסטופר פייק, הקפטן של האנטרפרייז בפיילוט המקורי!), ובדיוק אדמירל רוס מספר לו שהסכימו לתוכנית שלו לתקוף את קרדסיה וסיסקו עצמו יהיה אחראי לתוכנית התקיפה. עד סוף הפרק סיסקו אמור לאבד את כל אלו; זה קורה, אבל חלקית בלבד.בינתיים וורף ודקס מסתודדים על משהו ודקס הנרגשת מודיעה לקווארק ובאשיר שהם מתכננים תינוק! כמו שהזכירו לנו ב-Change of Heart עבור באשיר וב-Valiant עבור קווארק, שניהם עדיין מאוהבים בה (ועכשיו ברור מה היה הקטע עם זה - ניפוח מלאכותי של האפקט של המוות שלה, כי לא מספיק שתמות ידידה וקולגה קרובה שלכם, אתם חייבים להיות מאוהבים בה). כדי להתאושש, קצת אחר כך יש לנו סצינת “קווארק ובאשיר מבלים עם ויק פונטיין” שמנסה להגיד להם לרדת מהעץ הזה. זו סצינת הפוגה קצרצרה אבל היא ממחישה יפה שויק הוא דמות מוצלחת שיכולה להחזיק גם הופעות אורח זריזות כאלו. קצת חבל לי שהכניסו אותו בשלב כל כך מאוחר בסדרה.אנחנו עוברים לביקור קצר אצל האויבים - וואיון ודאמאר מתקוטטים! אוי, כמה שזה היה חסר לנו! תנו לנו עוד וואיון! ואז דוקאט נכנס ומפריע להם באמצע עם כל מני תוכניות זדוניות מוהאהא לאפשר לצי הדומיניון לעבור דרך חור התולעת אם רק יתנו לו לפשפש במחסנים הקרדסיים כדי למצוא איזה חפץ קסום שיש שם. זה, אגב, מעלה שאלה נושנה שלי, עוד מ-Sacrifice of Angels - למה בעצם ההגנה של רביע אלפא מסתמכת עכשיו על כך שהנביאים מגינים על חור התולעת ולא על, נניח, הקמה של שדה מוקשים חדש וחזק יותר? שדה המוקשים של רום התגלה בתור הצלחה מסחררת והציל את רביע אלפא במשך רבע עונה, והושמד רק בזכות השליטה של הדומיניון ב-DS9; ההגיון אומר שהפדרציה הייתה אמורה לתחזק גרסה חדשה ומשופרת שלו ליד חור התולעת - ובמקרה הזה, לא היה שום צורך להסכים לתוכניות של דוקאט כי היה ברור שהן לא יובילו לכלום.הדבר הכי טוב בסצינה הזו היא המודעת העצמית המפותחת של התסריטאים להתעללות המכוונת שהם מבצעים בדמות של דוקאט. דוקאט אומר שהוא “ I’m a new man. I no longer have a need for conquest or power. I’m far beyond all that. I exist in a state of complete clarity.” - זה מתכתב ישירות עם הסיום של Waltz, הפרק שהחליט שהגיע הזמן להרוס את הדמות של דוקאט. וואיון מגיב לכך ב-“You’re right, Dukat, you have changed. You’ve gone from being a self important egotist to a self deluded madman” - טוב לראות שהסדרה מבינה בדיוק איזה שטויות היא עושה.פרט לכך - יאיי! הופעת אורח של מרטוק! כשהוא, סיסקו והרומולאנים מתכננים את התקיפה של קרדסיה! והרומולאנים מקבלים זמן מסך! רומולאנים יכולים להיות ממש כיפיים כשנותנים להם זמן מסך והם עושים דברים מעבר ל”שלום אנחנו רוצים להרוג את כולכם להתראות”! הנה עוד גזע ש-DS9 מעניקה לו טיפול טוב! זה היה כיף! תנו לנו עוד רומולאנים בעונה הבאה בבקשה!כמו שאתם מבינים, הפרק הזה ממש טוב בלקחת את כל האלמנטים של DS9 בפרט ומסע בין כוכבים בכלל וללהטט אותם בזריזות כך שכל אחד מהם מקבל רק כמה דקות לעצמו, אבל כל הדקות הללו הן כיפיות. זה טוב באופן כללי אבל זה טוב במיוחד כשסוגרים עונה בצורה שמזכירה לנו את כל הדברים שאנחנו אוהבים בסדרה.חזרה אל דוקאט והמזימות שלו - הוא מספר לוואיון ודאמאר איך הוא חקר את הדת הבאג’ורית בתקופה האחרונה והגיע למסקנה הפשוטה שמי שצריך להילחם איתו הוא לא הבאג’ורים אלא האלים שלהם. ומה החפץ שהוא מצא שיעזור לו בכך? בובת עץ קטנה ולא ברורה שדוקאט מתחיל לקשקש אליה ולשבור אותה ו… כמובן, משהו כתום עולה ממנה ומשתלט על דוקאט שעכשיו יש לו עיניים אדומות ורוע טהור.אני חייב להודות שהנקודה הזו קצת אכזבה אותי. מצד אחד, היא מוצלחת בכך שדוקאט עושה את זה לעצמו ביודעין, וגם נחמד לראות איך הוא הבין בדיוק מה נקודות התורפה לא רק של הבאג’ורים אלא גם של הנביאים; מצד שני, זה אומר שהרפא מ-The Reckoning לא רלוונטי בכלל למה שקורה בפרק הזה (למרות ששם הפרק, Tears of the Prophets, תואם את הנבואה של The Reckoning). זה הגדיל אקספוננציאלית את ההסתברות לכך שכל האירועים של The Reckoning יהיו חסרי משמעות בהמשך הסדרה, וזה… חבל. אבל נחיה ונראה.בתוך כל זה, סיסקו אמור לעמוד בפני דילמה רצינית! תנו לי מוזיקה דרמטית! וכרגיל, הדילמה הרצינית הזו מתעוררת מכך שהנביאים פשוט לא מסוגלים לדבר ברור. הם שוב נותנים לסיסקו חזיון שאומר בערך “כן שלום אם תלך לקרדסיה אתה תמות!”. אה, רגע, אני בפרנצ’ייז הלא נכון. הם בסך הכל אומרים “אתה צריך להיות פה ואם תהיה במקום אחר זה מסוכן”. נו, עם זה לא הולכים למכולת - כשסיסקו מעלה את זה בפני האדמירל רוס, הוא מקבל סוף סוף את האולטימטום המתבקש - או שאתה קפטן או שאתה Emissary אבל לא שניהם. סיסקו בוחר להצטרף לתקיפה, כמובן.ועכשיו מגיעה סצינת קרבות חלל מרהיבה ש… לא מתעלה על Sacrifice of Angels אבל היא סבירה, וכוללת שיתוף פעולה נחמד של גארק-או’ברייאן שמצליחים לעשות תעלולי הנדסה שמביסים את ההגנות האוטומטיות של דאמאר על מערכת המקגאפין שסיסקו ושות’ תוקפים. והיא כוללת רגע אחד נפלא במיוחד של וואיון ודאמאר, שמגיע כשהם חושבים לרגע שהם הולכים לנצח:DAMAR: Now, if Dukat can get our reinforcements through the wormhole WEYOUN: I’m not sure how much faith I have in this, what did he call it? DAMAR: A Pah wraith. WEYOUN: Pah wraiths and Prophets. All this talk of gods strikes me as nothing more than superstitious nonsense. DAMAR: You believe that the Founders are gods, don’t you? WEYOUN: That’s different. DAMAR: In what way? WEYOUN: The Founders are gods.זה טוב על הנייר, וזה מבוצע פשוט מושלם. שוב אנחנו רואים איזה נכס וואיון הוא לסדרה הזו - הוא בקלות הדבר הכי טוב שהדומיניון ניפק לנו.בתוך כל זה, הורגים לנו את דקס. כדי למתוח את הדרמה כמה שרק אפשר, זה קורה שניה אחרי שבאשיר מודיע לה שמבחינה ביולוגית היא תוכל להוליד ילדים עם וורף כי תרופות שקרכלשהו עובדות. מרוב שמחה היא הולכת למקדש הבאג’ורי (מה?) כי קירה התפללה שם אתמול בשבילה ובשביל וורף (מה?) והיא מתחילה לומר לנביאים משהו, דוקאט משתגר לשם פתאום, היא לא מספיקה לירות בו והרפא הורג אותה עם… אנרגיה כתומה! איך אנחנו שונאים אנרגיה כתומה! ואז דוקאט פותח את ה-Orb שיש במקדש, משפריץ פנימה את הרפא, הקריסטל בפנים הופך מזוהר לחשוך ו… הופס, חור התולעת נסגר.ועל הסיפון של הדיפיאנט, סיסקו פתאום חש הפרעה גדולה בכוח, כאילו מיליוני קולות… רגע, לא, שוב הפרנצ’ייז הלא נכון. הוא רק אומר שהוא הרגיש שהנביאים מנסים להגיע אליו ושמשהו השתבש. ואז הוא מנוטרל ליתר הקרב, אבל קירה משתלטת על העניינים וסטארפליט מנצח. מערכת מקגאפין נכבשה! הנצחון המשמעותי הראשון על הדומיניון! יאיי!וואיון ודאמאר לא מרוצים, וצועקים על דוקאט את מה שאנחנו, הצופים, חושבים; דוקאט אומר שאיזה יופי שחור התולעת נסגר ועכשיו סיסקו הוא סתם קפטן וכאלה, ואילו וואיון זועם שהוא לא רואה למה הוא אמור להיות מרוצה ממשהו מהדברים הללו. גם אנחנו בתור צופים לא ממש מבינים מה תוכנית העל של דוקאט פה, או אפילו מה בעצם קרה עם הנביאים; אבל כמובן, אני לא חושב שמישהו הניח שדוקאט מנסה לעזור לדומיניון. הוא עכשיו מקדם את מסע הנקמה האישי שלו בסיסקו והבאג’ורים, וסגירת חור התולעת היא אכן התחלה טובה.יתר הפרק הוא באסה על דקס. בפרט סצינת וורף-ודקס-גוססת שהיא מניפולטיבית בדיוק כפי שזה נשמע, וסצינת סיסקו-ליד-ארון שהיא יותר טובה. מסיבה לא ברורה, סיסקו מאשים את עצמו במה שקרה לדקס ולחור התולעת. בכנות, אני לא רואה איך הנוכחות שלו על DS9 הייתה משנה משהו, וזו התוצאה של תסריטאות עצלה. אבל מילא. השורה התחתונה היא שסיסקו מרגיש שהוא נכשל הן בתור קצין סטארפליט (למה? הוא הוביל נצחון מסחרר) והן בתור ה-Emissary שלא באמת מבין לאן נעלמו הנביאים ומה עם חור התולעת וכדומה. אז הוא עושה את הדבר ההגיוני היחיד שאפשר לעשות…רגע, לא, זה לא נשמע כל כך הגיוני. לחזור עם ג’ייק לכדור הארץ, למסעדה של סבא סיסקו, ולקרצף שם צדפים, ועם זה לסיים את הפרק? והכי גרוע! קירה שמה לב לכך שסיסקו לקחת את כדור הבייסבול שלו כשהוא עזב את המשרד! הוא אולי לא יחזור! למרות שהוא הדמות הראשית! ואף אחד לא מאמין שההיעדות שלו תחזיק מעמד יותר משניים-שלושה פרקים בתחילת העונה הבאה! חברים, זה לא באמת קליפהאנגר!אז הפרק הזה הוא לא סיום מושלם לעונה מושלמת; אבל הוא סיום מצוין לעונה מצוינת, וזה בהחלט מספיק לי.",
        "url": "/ds9//S06/E26/Tears_of_the_Prophets"
      }
      ,
    
      "s06-summary": {
        "title": "עונה 6 – סיכום",
        "content": "אז מה היה לנו?מלחמה. סיסקו מגלה שמלחמה היא גיהנום. לוורף יש בעיה משפחתית. קירה מנהיגה מחתרת. כולם מתכוננים לקרב הגדול. הקרב הגדול. וורף ודקס מתחתנים. קירה נתקלת בדמות מן העבר. באשיר לומד על גבולות. מריצים קטעים עם פרנגים. דוקאט משתגע. מרצים קטעים עם קווארק. סיסקו חולם חלום. אותם הדברים רק בקטן. או’ברייאן בסרט משטרתי. וורף ודקס זוג במבחן. קירה נתקלת בדמות מן העבר. באשיר לומד על כאלו שאין להם גבולות. סיסקו מגלה שמלחמה היא עסק מלוכלך. אודו לומד להיות אנושי. קאי ווין וסיסקו מנהלים מלחמת דת מהצדדים הלא נכונים. נוג מגלה שמלחמה היא גיהנום. מריצים קטעים עם קווארק ואלוהים אדירים תפסיקו עם זה. או’ברייאן מאבד ומקבל שוב ומאבד שוב ומקבל שוב. כולם לומדים משהו. מלחמה!ההייפ שיצרו אצלי לעונה הזו היה בלתי אפשרי, אבל הסדרה עמדה בו. היו יותר פרקים בינוניים משציפיתי ואפילו פרק רע ממש שהפתיע אותי לגלות, אבל רובם המוחץ של הפרקים העונה היו מצויינים, וכמה מהם היו מצויינים במיוחד. כיאה לאופן שבו העונה הקודמת הסתיימה, כל העונה הזו עסקה בצורה זו או אחרת במלחמה נגד הדומיניון למעט כמה חריגים בולטים (הבולט מביניהם הוא כמובן Far Beyond the Stars) ועל פי רוב היה לסדרה משהו מעניין לומר בעניין.הפתיחה של העונה נתנה לנו משהו שעדיין לא ראינו ב-DS9 או בפרנצ’ייז באופן כללי - עלילה סדרתית ולא אפיזודית, שהחזיקה מעמד יפה במשך שישה פרקים. למרות שאני מתרשם מהאופן שבו הסדרה כופפה את המבנה של עצמה בצורה מוצלחת שכזו, הפרקים עצמם לאו דווקא היו מהטובים ביותר העונה - למעט Rocks and Shoals שהוא כמעט עצמאי; אז אני עדיין בעד המבנה האפיזודי.חשבתי בהתחלה שיהיה קשה לבחור את “הפרק הטוב ביותר בעונה” אבל היה לי די קל לצמצם את הרשימה לשלושה מועמדים: Rocks and Shoals, Far Beyond the Stars ו-In the Pale Moonlight. כל אחד מהם לוקח אותנו למחוזות חדשים מבחינת הסדרה, וקשה לי לבחור אחד מביניהם שמתעלה במובהק על האחרים. אני מבין מה גורם לאחרים לראות ב-In the Pale Moonlight את הפרק הטוב ביותר בסדרה ואולי בפרנצ’ייז כולו, אבל ההתלהבות האישית שלי ממנו לא הולכת עד כדי כך רחוק.אבל חוץ משלושת אלו, איזה פרקים מצויינים נוספים קיבלנו! Statistical Probabilities היה הדבר הכי טוב עם באשיר בסדרה, וזה אחרי שחשבנו ש-Doctor Bashir, I Presume כבר סגר את הפינה הזו; The Reckoning נתן לנו את הפרק הטוב ביותר על הדת הבאג’ורית; Valiant נתן לנו את פרק ה”מלחמה היא גיהנום” הטוב ביותר, אחרי שחשבתי ש-Nor the Battle to the Strong סגר את הפינה הזו; Sacrifice of Angels ו-Tears of the Prophets נתנו לנו קטעי “מלחמה היא כיף חיים” מצוינים ו-One Little Ship נתן לנו כיף טהור. היו רק שני פרקים ממש סתמיים (Sons and Daughters ו-Resurrection) ואחד ממש רע (Profit and Lace) - הישג יפה מאוד בסך הכל.בואו נדבר על הדמויות. ראשית, דמויות המשנה. לקראת סוף העונה הקודמת הגיע וואיון כמעט משום מקום וגנב את ההצגה, והעונה למרבה השמחה הוא קיבל כמות יפה מאוד של זמן מסך ורגעים מצוינים. גארק הופיע קצת פחות משהייתי רוצה, אבל בתור פיצוי קיבלנו את ההופעה הטובה ביותר שלו בסדרה, ב-In the Pale Moonlight. גם נוג הפך להיות יותר בולט, בצורה משמחת מאוד - המסלול שהדמות הזו עברה במהלך הסדרה לא מבייש גם דמויות ראשיות. קאי ווין קיבלה הופעת אורח מצויינת ב-The Reckoning וגם למרטוק ורום היו שלל הופעות מוצלחות. אפילו דאמאר, שהתחיל את העונה בתור דמות שולית לחלוטין, הפך למבדר יותר ויותר ככל שהעונה התקדמה. בקיצור, האנסמבל של הסדרה פורח ומשגשג וממשיך להתרחב (כן, אני מדבר גם על ויק פונטיין). עוד דמות משנה מוצלחת מאוד היא ג’ייק סיסקו, שלכאורה שייך לקאסט הראשי אבל מאז ומעולם היה על תקן דמות משנית, ואם שופטים אותו ככזה גם הפעם הייתה לו עונה מצויינת.ואז יש את דוקאט.ב-Waltz אמרתי שהסדרה מנסה להרוס את דוקאט וכמעט מצליחה, אבל הוא דמות מוצלחת מדי מכדי שזה יעבוד. זה עדיין המצב כרגע - דוקאט ממשיך להיות דמות מצויינת, ודוקאט “הישן” לא נעלם לגמרי (קיבלנו אותו ב-Wrongs Darker Than Death or Night) אבל הסדרה מנסה למצב אותו בכוח בתור האנטגוניסט הראשי וזו פשוט טעות. וואיון הוא אנטגוניסט ראשי מושלם. כשיש אותו בסביבה, לא צריך משהו אחר; רק את משנת הצורה המייגעת ההיא ברקע, כדי שנזכיר לעצמנו שוואיון בסך הכל משרת כוחות חזקים הרבה יותר שהם באמת מרושעים. השטניות בסגנון דוקאט לא באמת תורמת משהו לסדרה בשלב הזה. וזה ממש עצוב, כי כל שאר דמויות המשנה בסדרה מצאו לעצמן נישה שבה הן מוצלחות, ודווקא דוקאט התקלקל לו כך.אבל הבעיה עם דוקאט מתגמדת ביחס לבעיה האמיתית של הסדרה - דקס.עכשיו משהקדנציה של ג’דזיה בסדרה הסתיימה, אפשר לבצע סיכום של הדמות, אבל את זה אני בכל זאת אשמור לסיכומי סוף הסדרה, אם יהיו. יותר רלוונטי לדבר על מה שקרה לדמות בעונה הזו, וזה לא נעים - דקס הפכה להיות דמות משנית כמעט כמו ג’ייק סיסקו, וגם כשהיא הייתה דמות ראשית בפרק, זה תמיד היה בשיתוף עם וורף (שהיה לו גם פרק עצמאי, אבל גם הוא היה העונה יותר על תקן של דמות משנה מוצלחת מאוד). החיבור בינה ובין וורף, שנראה כל כך מוצלח על הנייר, השתלט על הדמות כמעט לגמרי.כדמות משנה, דקס הייתה ממש סבבה, אבל לא נשאר יותר מדי מהדברים שהפכו את דקס לייחודית. כל הקטע של סימביונט נעלם כמעט לגמרי ולא היה רלוונטי לשום קו עלילה העונה; העבר העשיר של דקס וה”קלינגוניות” שלה לא באו לידי ביטוי; רק מערכת היחסים עם סיסקו עוד איכשהו שרדה. הדמות נדחקה הצידה, וקשה לי לבוא בטענות לשחקנית שהחליטה לעזוב, עם כל כמה שאני מצטער על האופן שבו החליטו להיפטר מהדמות.אל מול דקס מתבלט דווקא באשיר. גם דקס וגם באשיר התחילו את הסדרה בתור “הדמויות הראשיות הגרועות ביותר”. בעוד שדקס השתפרה קצת אבל נותרה תמיד בעיקר פוטנציאל לא ממומש, באשיר השתנה בצורה קיצונית ממש והפך לדמות סימפטית, כיפית ומעניינית. שני הפרקים המרכזיים שלו העונה, Statistical Probabilities ו-Inquisition, היו ממש מצויינים ומעניינים. הייתי בוחר בו לדמות העונה, אלמלא, אתם יודעים, היה ברור לגמרי את מי צריך לבחור.שאר הדמויות… היו טיפה בצל. קירה, אודו, א’וברייאן וקווארק קיבלו פרקים טובים משלהם והיו סבבה בכל הפרקים שבהם הופיעו העונה, אבל בפרקים הטובים ממש העונה היה מונופול של דמות אחת - סיסקו.וזה מפתיע אותי. כי עד כה סיסקו היה בעיני הנקודה החלשה בסדרה. העונה זה התהפך. סיסקו הפך לדמוית מצויינת, ונראה שגם המשחק של אייברי ברוקס השתפר פלאים. מה גרם למהפך הזה? הייתי רוצה לומר שזה בגלל שאף פרק של סיסקו הוא לא רק של סיסקו, אלא תמיד יש בו דמות דומיננטית נוספת (גארק ב-In the Pale Moonlight; דוקאט ב-Walz; קאי ווין ב-The Reckoning; ראמאט’קלאן ב-Rocks and Shoals; כל האנסמבל בלי איפור ב-Far Beyond the Stars) אבל האמת היא שמגיע לסיסקו קרדיט. הדמות סוף סוף מצאה את עצמה, וייתכן שבגלל זה העונה הזו כל כך בולטת לטובה.ועכשיו אני ממש סקרן איך הסדרה תסיים את כל הסיפור הזה. האם העונה הבאה אכן תסגור את קווי העלילה באופן משביע רצון? האם היא לא תביך את עצמה יותר עם פרקים מזעזעים? האם סיסקו ימשיך להיות סבבה של דמות? האם קירה סוף סוף תקבל פרקים שראויים לה? האם נקבל את הוואיון והגארק שמגיעים לנו? מי יהרוג את דוקאט? האם הדומיניון והפדרציה ילמדו לחיות יחד או יסתפקו במלחמה קרה? מה הקטע עם חור התולעת? האם הפרנגים יצליחו לתת לנשים זכויות או לכל הפחות להראות לנו על המסך עסקה מוצלחת? איך יתעללו באו’ברייאן בעונה הבאה? מה הקטע עם מדור 31? הציפיות שלי גבוהות מדי ואני מניח שקצת אתאכזב מהעונה הבאה, אבל נראה לי שזה עדיין יהיה שווה את זה.רשימת רגעים אהובים מהעונה:                        33. \"באשיר וגארק הם מקוי וספוק החדשים\"         (A Time to Stand)                                    32. \"קווארק הוא הרמבו החדש\"         (Sacrifice of Angels)                                    31. \"שב בכיסא של מורן, אדם אנונימי!\"         (Who Mourns for Morn?)                                    30. \"אתה אומר לי שאני *ככה* קטן?\"         (One Little Ship)                                    29. I love it when a plan comes together         (Behind the Lines)                                    28. יש לנו זומבי וורטה ולא נהסס להשתמש בו         (The Magnificent Ferengi)                                    27. קצת מוקדם מדי לגאח         (Inquisition)                                    26. \"*זו* הייתה בדיחה\"         (Change of Heart)                                    25. דוקאט עושה metoo לקירה         (A Time to Stand)                                    24. גאונים מנתחים אופרת סבון         (Statistical Probabilities)                                    23. או'ברייאן ובאשיר מצטטים שירה         (Sacrifice of Angels)                                    22. קירה נגד דאמאר - לא כוחות         (Favors the Bold)                                    21. רומולאנים הם בני הברית הגרועים ביותר בעולם         (Tears of the Prophets)                                    20. ישיבת צוות         (Far Beyond the Stars)                                    19. קירה הולכת לעבודה         (Rocks and Shoals)                                    18. ריקוד פרנגי!         (You Are Cordially Invited)                                    17. בום בום פיצוצים בחלל         (Sacrifice of Angels)                                    16. They can't take that away from me         (His Way)                                    15. אני לוחם קלינגון וקצין סטארפליט. אני מסוגל להרדים את הילד הזה!         (Time's Orphan)                                    14. אל תתעסק איתי, אתה רק בובה שלנו! וחוץ מזה, זה מרגש!         (Statistical Probabilities)                                    13. Red Squad! Red Squad!         (Valiant)                                    12. Weak eyes, good ears         (Favors the Bold)                                    11. קפטן בנג'מין סיסקו ישב והתבונן דרך החלון         (Far Beyond the Stars)                                    10. שהנביאים יסלחו לי         (The Reckoning)                                    9. תחייך, דוקאט, תחייך!         (Behind the Lines)                                    8. איפה... איפה הצי שלנו?         (Sacrifice of Angels)                                    7. הייתי קורא לזה מציאה         (In the Pale Moonlight)                                    6. זה שונה. המייסדים הם אלים         (Tears of the Prophets)                                    5. ואומרים שאין לך חוש הומור         (One Little Ship)                                    4. IT'S A FAKE!         (In the Pale Moonlight)                                    3. IT'S REAL!         (Far Beyond the Stars)                                    2. הטובים ניצחו         (Rocks and Shoals)                                    1. מחשב, תמחק הכל         (In the Pale Moonlight)                ",
        "url": "/ds9//S06/Summary"
      }
      ,
    
      "s07-e01-image-in-the-sand": {
        "title": "עונה 7 פרק 1 - Image in the Sand",
        "content": "העונה הקודמת נגמרה… מוזר + המוות של דקס. העונה הזו מתחילה… מוזר + המוות של דקס, אבל אין לי יותר מדי תלונות. העלילה זזה קצת, ההתמודדות עם המוות של דקס סבירה למדי (למעט נקודה מעצבנת אחת שנדבר עליה בהמשך) וגם העובדה שרוב ההתפתחויות בפרק היו צפויות לא הפריעה יותר מדי.אנחנו לא מתחילים עם סיסקו אלא דווקא עם DS9, שנראה שמסתדרת יפה מאוד בעידן קולונל קירה שהמעמד המחייב שלה הוביל לשינוי תסרוקת. תקשיבו חברים - הרגתם את דקס, העפתם את סיסקו, באשיר הוא פתאום דמות סימפטית והרומולאנים הם פתאום בני ברית של הפדרציה? עם זה יכלתי להתמודד, אבל השינוי הזה הוא כבר יותר מדי בשבילי!כמובן, עם המעמד החדש של קירה באים גם כאבי הראש. ראשית, הבאג’ורים התחילו לעבוד את קת’ולהו. כלומר, את הפההה-רפאים, אבל זה אותו דבר. מתברר שיש עמים מפונקים שהתרגלו שהאלים שלהם מדברים אליהם וכשפתאום האלים עושים גוסטינג אז הם ישר פונים לעבוד את השטן. הייתי אומר שקשה להאמין על הבאג’ורים שיעשו כאלו שטויות אבל היי, זוכרים את ההתחלה של עונה 2 שבה הבאג’ורים אירגנו לעצמם מלחמת אזרחים בגלל אף-אחד-לא-יודע-למה? אז כזה.וחוץ מזה אדמירל רוס מגיע ל”שיחת נימוסין” שבאה לבשר לה שהפדרציה לארח ב-DS9 סנטורית רומולאנית שבאה לתאם את המלחמה או משהו. זהו, הסדרה הפכה סופית לבבילון 5. מרטוק מתאים להפליא להיות ג’קאר! מכל מקום, לקירה אין ממש יכולת הטלת וטו פה, למרות שהיא מאוד, מאוד לא מרוצה.ומה קורה אצל סיסקו? הוא עדיין במסעדה, עושה דברים מוזרים כמו לנגן בפסנתר. כל היום. ואז לקבל חזיון מהנביאים תוך כדי, שמנסה להביא את הסדרה לרמות קריפיות חדשות: יש מדבר. וכדור בייסבול-סיסקו. וסיסקו. חופר. ומוצא. פרצוף של אישה. שמביט בו בעניין רב. מה.חוץ מזה יש לנו גם כמה רגעי שמשון ויובב, כלומר וואיון ודאמאר. אין להופעות שלהם בפרק שום חשיבות - זה סוג של “בואו נגיד לקהל שוב דברים שהוא כבר יודע בשביל אלו שפספסו”. ברור שהסיבה שבגללה שניהם שם היא שוואיון הוא הדבר הכי מוצלח בסדרה והשילוב שלו עם דאמאר עובד מצויין והופך את דאמאר מ”מי זה ההוא שליד דוקאט” ל”יאיי יש לנו את דאמאר ליד וואיון!”. אני מחובבי דוקאט, אבל השילוב של דאמאר עם וואיון עובד טוב יותר מהשילוב של דוקאט עם וואיון, ואני שמח שהסדרה מכירה בכך ונותנת לזה כבוד.עוד מעט נחזור לשני קווי העלילה המרכזיים - קירה וסיסקו - אבל יש גם קו עלילה שלישי פה, שמתחיל עם “וורף לא מצליח להירדם, הולך להולודק של ויק פונטיין, דורש את השיר האהוב על דקס ובסוף משתגע והורס את כל המקום”. כן, נשמע שוורף מתמודד עם המוות של דקס בצורה סבירה. רגע, בעצם לא! באשיר טוען שיש פה משהו חריג כי קלינגונים אמורים להתמודד עם מוות טוב יותר ותקופת האבל שלהם קצרה יותר. כמו כן קווארק משתגע כי וורף הורס לו את התוכנית של ויק פונטיין והוא צריך לנקות את השברים והלהקה מתלוננת על וורף ומאיימת להתפטר ו… אוקיי, לא לגמרי הבנתם איך עובדות תוכניות מחשב, נכון?בקו העלילה של סיסקו, סיסקו מרכיב קלסתרון של האישה מהחזיון - עם טאבלט שנראה כמעט ריאליסטי! ג’ייק מזהה את הקלסתרון מתמונה שהוא מצא בטעות לפני שבוע, ומתברר שהאישה הזו קשורה איכשהו לסבא סיסקו. אחרי קצת חפירה מתברר שהיא הייתה אשתו הראשונה של סבא סיסקו והיא נטשה אותו מסיבה לא ברורה ושסיסקו הוא בעצם הבן שלה ולא של מי שהוא חשב שהיא אימו והיה לה תליון עם כיתוב באג’ורי עתיק שמתורגם ל-“Orb of the Emissary” ו… אוקיי, לאן הסדרה הזו הולכת בדיוק.ממש לפני כמה ימים ניהלתי לי בראש באקראי רשימת מכולת של “לאילו דמויות ב-DS9 יש הורים ואיזה תפקיד ההורים הללו שיחקו”. לאו’ברייאן ודקס לא היו הורים; לבאשיר היו הורים ששיחקו תפקיד חשוב בפרק אחד; לקירה היו הורים ששיחקו תפקיד חשוב בשני פרקים; לקווארק יש אמא ששיחקה תפקיד מרכזי בהרבה פרקים (סבבה!) ולאודו… נו, אתם יודעים. ולסיסקו היה אבא אבל לא שמענו שום דבר על האמא, ושיערתי שזה פשוט הולך להיות המצב. עושה רושם שהסדרה החליטה לשחק את הקלפים המשפחתיים עד הסוף.אני לא יודע מה אני חושב על זה. לא ברור בשלב הזה לאן זה הולך, אבל אני מניח שעד סוף הפרק הבא נדע, ונגלה שזה איכשהו “מסביר” למה סיסקו הוא ה-Emissary וזה יילך לכיוון של גורל שנקבע מלידה וכדומה - ואני לא אוהב את זה. ממש לא אוהב את זה. אבל אני אחכה לפרק הבא כדי לקבוע.בינתיים אצל קירה, הסנטורית קריטק מתגלה בתור… רומולאנית ממש סימפטית? מאוד עניינית, מאוד נחמדה, משתפת פעולה, טועמת מקל גמג’ה… תעשו לי טובה, אנחנו לא מכירים את הרומולאנים כגזע ואולי יש בינם כאלו שהם סבבה לגמרי, אבל סנאטורים רומולאנים? נחמדים כל כך? לא, אני חושד בתעלול, והתעלול אכן מתגלה בהמשך הפרק בעזרת אודו - הסנטורית מבקשת להקים בית חולים על ירח סמוך לבאג’ור, הבקשה נענית, ואז מתברר שנוצר לנו משבר הטילים בקובה - “בית החולים” כולל גם מאגר טילים ענקי ולא נראה שהרומולאנים זזים לשום מקום.בקו העלילה של “וורף נגד העולם” יש לנו סצינה חביבה מאוד של או’ברייאן שמגיע לבקר את וורף עם יין והעלאת זכרונות מימי TNG העליזים. ה”מסקנה” שלו מהביקור היא שוורף מודאג מכך שדקס לא מתה בקרב ולכן לא התגלגלה לואלהלא הקלינגוני, והפתרון הוא… לצאת למשימה נועזת מעבר לקווי האויב בשמה? ומרטוק מתגייס לעזור לזה? ובאשיר מחליט להצטרף? ואו’ברייאן בא כי באשיר הולך לשם? למשימת התאבדות? אוקיי, משהו מוזר עובר על הסדרה הזו.אבל אם חשבתם שזה מוזר, חכו למה שקורה עם סיסקו! בזמן שהוא זורק את הזבל או משהו פתאום צץ לו באג’ורי בגלימות אדומות שנראה שיצא הישר מ-Assasin’s Creed: Emissary ומדבר איתו בצורה מקריפה ואז מוכיח שהוא רציני ובא לעבוד ושולף סכין וחותך את סיסקו מספיק טוב (וחוטף על הראש מג’ייק) כדי ליצור מתח עד לכמה דקות אחר כך שבהן סיסקו שוב מתהלך ויוצא להרפתקאות. כל הסצינה הזו מבשרת לנו שהבאג’ורים עובדי הקת’ולהו אכן השתגעו וסימנו את סיסקו בתור מטרה ושהמתנקשים שלהם עובדים בצורה חובבנית משהו.אבל לסיסקו כל סיפור המסעדה הזה הספיק - וגם לנו! - אז הוא יוצא להרפתקאה על כוכב הלכת המדברי שבו התרחש החיזיון שלו (איך הוא בדיוק יודע שזה הכוכב הזה? פשוט יודע? נו טוב, התרגלנו). כמובן שג’ייק יצטרף אליו, וכמובן שגם סבא סיסקו יחליט ברגע האחרון להצטרף, ואז מגיעה המצטרפת הרביעית - טרילית זעירה שקוראת לעצמה “דקס”. אה. אוי.ידעתי שזה יקרה כי הכרתי את הקרדיטים של הסדרה מראש, אבל עכשיו כשזה קרה בפועל אני מוצא את עצמי תוהה על זה. זו הנקודה המעצבנת שהזכרתי בהתחלה. כי כמובן, משמח לדעת שדקס לא מת ומצא לו גוף חדש, אבל - האם אנחנו באמת צריכים דמות חדשה ש”תחליף” את ג’דזיה? אנחנו כבר לקראת סוף הסדרה (ואני מניח שההפקה כבר ידעה את זה) - האם צריך בכלל דמות חדשה בקאסט הראשי? כמה זמן התפתחות כבר יהיה לה? ויותר מכך - האם צריך שהיא תהיה טרילית, וטרילית שהיא דקס? היה לנו את זה עם ג’דזיה ונראה לי שדי מיצינו את הקונספט (כזכור, לג’דזיה לא היה בעונה 6 אפילו פרק טרילי אחד). אני הייתי מעדיף שיוציאו את דקס מהסדרה לגמרי ולא יכניסו דמות ראשית חדשה.אבל אני לא רוצה לפסול מראש דמות שנתנו לה בדיוק שתי שניות בסוף הפרק - בואו נחכה לפרק הבא לפני שאני חורץ דעה עליה. ועל שלל ההתפתחויות המוזרות-עד-הזויות שהיו לנו בפרק הזה, שנותנות תחושה שצפויה עונה… מעניינת, ולא בטוח שבמובן החיובי דווקא.",
        "url": "/ds9//S07/E01/Image_in_the_Sand"
      }
      ,
    
      "s07-e02-shadows-and-symbols": {
        "title": "עונה 7 פרק 2 - Shadows and Symbols",
        "content": "את מה שקורה בפרק הזה אפשר לתאר בערך כך: סיסקו ושות’ הולכים במדבר. והולכים והולכים והולכים. קירה ושות’ מחכים לרומולאנים. ומחכים ומחכים ומחכים. וורף ושות’ טסים בדיפיינט. וטסים וטסים וטסים. ואז בחמש הדקות האחרונות של הפרק קורים דברים.זה עבד הרבה יותר טוב מאשר הייתה לזה הצדקה לעבוד והייתי ממש במתח. הבונוס הוא שקיבלנו תשובות לשאלות מהפרק הקודם, גם אם התשובות הללו עוכרות שלווה למדי. אז… סבבה? אני מרגיש שקו העלילה של “חור התולעת נסגר, הו לא” נסגר (הו לא!) בקלות רבה מדי, אבל אולי זה לא באמת הסוף - נחכה ונראה.הפרק מתחיל עם הדקס החדשה - עזרי דקס - ודווקא פה אין לי שום תלונות, והתלונות שלי מהפרק הקודם די נרגעו. הפרק שכנע אותי שיש טעם בהמשך התפקיד של דקס בסדרה, בתור הספק-יועץ ספק-מיועץ של סיסקו; וסיפור הרקע שלה מספיק שונה כדי שיהיה לה פוטנציאל מעניין. ג’דזיה קרעה את התחת כדי להוכיח שהיא ראוי לקבל סימביונט והתאמנה שנים; עזרי אומרת שהיא קיבלה את הדקס כ”תאונה”. “חתיכת תאונה”, אומר סבא סיסקו ואילו אני פשפשתי במה שכתבתי על Equilibrium וראיתי שעל הגלגול הלא מוצלח של דקס בתור ג’ורן בלר הרוצח כתבתי “אם בלר בכלל לא היה אמור לקבל סימביונט, איך קרה שהוא קיבל? הוא החליק על קליפת בננה ונפל על הסימביונט?”.אז ה”תאונה” היא שדקס הובהל בספינת סטארפליט לטרילנדיה למצוא לו מארח אחר, אבל מצבו הדרדר בדרך, ועזרי הייתה הטרילית היחידה על הסיפון, אז… אז מה, בעצם? היא לא אומרת בשום מקום אפילו שזה נעשה בהסכמתה, אלא ההפך - שהיא בכלל לא רצתה סימביונט מעולם. הרי לכם לחץ תרבותי טרילי בפעולה. הופה, הופה, מה הולך פה? זה לא מפר את כל חוקי הטרילים? אין כזה קטע של “רק מעטים מתאימים”? אה, נכון, זה לא! כבר ב-Equilibrium ראינו שבעצם בערך 50 אחוז מהטרילים יכולים לשאת סימביונט וכל מנגנון המידור מגיע מתוך המחסור בסימביונטים. רק מה, זה לא אומר שהתהליך הזה הוא קל; עזרי אומרת שהיא הפכה לפקעת עצבים ומרגישה כאילו יש לה קולות בראש וכו’ וכו’.זה טוב! זה מוצלח! לתת זרקור על טרילית מחוברת שמתקשה להתמודד עם המצב הזה, להבדיל מג’דזיה! אני ממש בעד ומקווה שיעשו עם זה דברים נחמדים במקביל לכך שימשיכו את התפקיד הקלאסי של דקס בסדרה. כמו שעזרי אומר, “It’ll be just like old times. Except different”.ואז הם יוצאים לכוכב של סיסקו והולכים הרבה במדבר. זה עסק די מדהים. יש להם בגדים מותאמים להליכה במדבר וזה סבבה לגמרי (ועכשיו אני עוד יותר מאוכזב מדיסקברי כי חשבתי שלפחות הביגוד שהדמויות לבשו בסצינת הפתיחה של הסדרה היה שינוי סגנון מקורי), אבל חוץ מזה נראה שהם בקושי זכרו לקחת מים ואפילו מקלות הליכה אין להם. הלו? אנחנו בעתיד? חלליות ענק? אין לכם exoskeletons או משהו? זה מצטרף אל הפאדיחה של וורף ודקס ב-Change of Heart - דמויות של חיילים מאומנים שיוצאים לשטח בלי שום דבר שיעזור להם ללכת. זה פשוט לא סביר, ולכן אני לא קונה את כל הקרטועים של הדמויות (נראה שהסיבה היחידה שהביאו את סבא סיסקו למדבר היא כדי שיקרטע). ב-The Ascent קשיי ההליכה של קווארק ואודו היו הגיוניים ומילאו תפקיד חשוב בפרק הזה, אבל כאן הם סתם פה כדי למלא זמן.קו העלילה השני הוא “קירה נגד הרומולאנים”. הפרק נפתח בכך שאדמירל רוס אומר לקירה שהם לא הולכים לעזור לבאג’ורים תוך סיכון הברית עם הרומולאנים. אז קירה מטילה מצור על הירח שבו הבסיס הרומולאני נמצא בסיוע כמה ספינות באג’וריות מתפרקות (איך בדיוק מטילים מצור על כוכב לכת עם כמה ספינות?!) ויושבת ומחכה שהרומולאנים יבואו. התגובה של אודו לכל הסיפור הזה היא המחשה לכמה שהדמות שלו נפלאה - גם כשהוא במלוא הסרקזם שלו הוא עדיין מצליח להיות בן זוג תומך:ODO: Well, I was hoping our relationship was going to be a long and happy one, but I suppose I’m willing to settle for short and exciting. KIRA: What’s that supposed to mean? ODO: I take it you’re going to be commanding the blockade? KIRA: That’s right. ODO: Then I’m going to be there with you. KIRA: You don’t have to do that. ODO: Yes, I do. KIRA: Well, I wouldn’t start writing our epitaphs just yet. ODO: All right, I’ll wait until the first wave of Romulan ships decide to run the blockade.זה נמשך גם אחר כך, למשל אחרי שהספינות הרומולאניות מגיעות והסנאטורית הרומולאנית מפצירה בקירה להיכנע ולא להתאבד:KIRA: Your concern is touching, Senator. But I’m not dead yet. End transmission. ODO: At least not for another six minutes.אז כל עניין המצור הזה הוא חומר מבדר וגם קצת מותח כי לא ברור איך זה ייגמר - למרות שבדיעבד, הייתי צריך לנחש.קו העלילה השלישי הוא “וורף יוצא למשימת התאבדות בשם ג’דזיה” כאשר אל וורף מצטרפים באשיר, או’ברייאן וקווארק כי סיבות. הסיבות הן שבאשיר וקווארק היו מאוהבים בג’דזיה ואו’ברייאן מאוהב בבאשיר או משהו. זה לא עובד טוב, כי הקטע הזה של “באשיר וקווארק מאוהבים בג’דזיה” לא עבד טוב. הוא נדחף בכוח בחצי השני של עונה 6 כי בשלב הזה כבר ידעו שהולכים להרוג את ג’דזיה ורצו לסחוט את הלימון הזה טוב טוב. זה מלאכותי, ומרגישים את זה.הדבר הכי טוב במערכת היחסים של באשיר-דקס (שכזכור, הייתה אחד מהדברים הגרועים ביותר בראשית הסדרה) הייתה האופן שבו היא התפתחה למערכת יחסים מקצועית, והגרירה מחדש של באשיר לעסק הזה היא לא מוצלחת. קווארק גרוע אפילו יותר - הוא עולה לספינה בלי להועיל בשום דבר, רב עם כולם ודורש הוקרת תודה של וורף. וורף כמובן זועם על כולם שנדחפו פנימה, וכולם רבים ואז וורף מתנצל, כי וורף הוא הכי מוצלח פה. ואז הם מגיעים ליעד שלהם שהוא מספנות שהדומיניון ממש צריך (יש לנו סצינת וואיון-דאמאר קצרצרה שמבהירה את זה), ומפוצצים את השמש או משהו דומה והמספנות מתפוצצות והם בורחים ברגע האחרון בזמן שוורף אומר דברים בקלינגונית שמערבים את ג’דזיה. הסוף. זה לא היה הצד החזק של הפרק.סיסקו הולך והולך במדבר עד שנמאס לעזרי והיא זורקת את כדור הבייסבול שלו באקראי וזה תואם את החיזיון שלו אז הוא מתחיל לחפור שם ומוצא את התיבה של Orb of the Emissary. זה נטול כל הגיון. כלומר, ההגיון הוא “הנביאים יודעים הכל אז הם ארגנו את זה ככה”, אבל למי יש כוח ל”הגיון” מהסוג הזה. כשהוא רוצה לפתוח את התיבה פתאום אנחנו זוכים לביקור של בני ראסל, הסופר שהמציא את סיסקו ועכשיו נמצא בבית משוגעים ומילא את כל הקירות בתקצירי כל הפרקים של DS9 ועכשיו כותב את הפרק הנוכחי ובא אליו רופא (דאמאר בלי איפור!) ומנסה לשכנע אותו להפסיק ולמחוק הכל.זו הופעת אורח חביבה אבל מן הסתם זה לא Far Beyond the Stars חדש, וגם אין פה משמעות שהיא מעבר ל”הרפאים שולחים לסיסקו חזיון שמנסה להניא אותו מלפתוח את התיבה תוך ניצול החזיון שהנביאים שלחו לו פעם”. משהו אומר לי שלא ימשיכו לתת הופעות אורח כאלו של בני ראסל או לתת סגירה כלשהי לסיפור שלו, אבל לא נורא. סוף דבר - ראסל נותן בוקסים לדאמאר באופן בלתי סביר ביותר (הלו הלו, אתה רק כתבת על ההכשרה הקרבית של סיסקו, לא התנסית בה בעצמך), ממשיך לכתוב את הסיפור, סיסקו פותח את התיבה ומשלח איזה נביא לחופשי והנביא רץ לו ומדליק מחדש את חור התולעת תוך שהוא כנראה מגרש משם את הרפא שהתנחל בו בסוף העונה שעברה. מה קורה לרפא הזה? מה המצב עכשיו בחור התולעת? האם סוף סוף הפדרציה חשבה לשים סביבו שדה מוקשים? הרבה שאלות, אפס תשובות, אבל לא באמת ציפינו.כל זה קורה בדיוק בשניות המכריעות של המצור של קירה, רגע לפני שהרומולאנים פותחים באש. לראות את הסימן הזה מהנביאים זה כל מה שהיא צריכה כדי לא למצמץ ראשונה. גם הרומולאנית לא ממצמצת ראשונה. אדמירל רוס ממצמץ, מאיים על הרומולאנים בשם סטארפליט וגורם להם להתקפל. פתרון סבבה. מהחלק הזה בפרק אני מאוד מרוצה.אפשר היה לסיים פה גם את קו העלילה של סיסקו, אבל הוא זוכה לשיחה חטופה עם הנביא שהיה בתיבה. מעבר לשיח ה”כן כן יש לך עוד המון משימות למלא” הרגיל יש גם הסבר לתעלומת האישה-בחול מהפרק הקודם. והפתרון הזה הוא זוועה. מסיבות שכמובן לא מוסברות לנו וכנראה לא יוסברו אף פעם הנביאים היו צריכים ספציפית את סיסקו, אז הם ייצרו את סיסקו יש מאין על ידי… להשתלט על האישה הספציפית שתוליד את סיסקו הספציפי ולהכריח אותה להביא ילד לעולם עם הגבר הספציפי שצריך להיות האבא הספציפי של סיסקו. כן, קוראים לזה אונס. אז מה ההצדקה? למה דווקא האבא והאמא הללו? לא יאמרו לנו. איך ה-Orb of the Emissary הגיע לכוכב הלכת הזה? לא אומרים לנו - אולי שרה סיסקו קברה אותו שם? האם זה מסביר את התליון-באג’ורית-עתיקה שלה? לא ממש נכנסים לפרטים הללו ואני ממילא הייתי יותר מדי בהלם מכדי לעקוב, כי לכל הרוחות, כרגע הנביאים אמרו שהם עשו משהו כל כך מרושע שאפילו הרפאים עדיין לא עשו כמותו. אבל היי, לפחות עכשיו אנחנו מבינים למה שרה ברחה מסבא סיסקו ברגע שבו יכלה, ושזו לא באמת הייתה אשמתו.הסוף דבר הוא חזרה לסטטוס קוו - סיסקו נכנס לתחנה עם מדים כולו זורח ומוקף באג’ורים צוהלים, ועזרי דקס נכנסת ואומרת לכולם שלום, ו… אוקיי, טוב שעברנו את המשוכה של סוף העונה שעברה. עכשיו אפשר בבקשה להתחיל לעשות דברים מוצלחים באמת שוב?",
        "url": "/ds9//S07/E02/Shadows_and_Symbols"
      }
      ,
    
      "s07-e03-afterimage": {
        "title": "עונה 7 פרק 3 - Afterimage",
        "content": "היו שתי דרכים שבהן הסדרה יכלה לגשת לסוגיית עזרי דקס - או פשוט להתעלם מקשיי ההתאקלמות שאמורים להיות לה בתחנה ופשוט להפוך אותה לחלק מהרקע, או להקדיש לה כבר עכשיו פרק, כשהברזל עודנו חם. הסדרה בחרה באופציה השניה. התוצאה הייתה יכולה להיות גרועה מאוד - רק זה חסר לנו, עוד פרק של וורף-באשיר-קווארק שמתקשים להתמודד עם המוות של ג’דזיה, ואנחנו מקבלים גם מזה בפרק, וזה באמת לא מדהים; אבל אז הייתה למישהו ההברקה של להביא את גארק בתור שחקן חיזוק, והפרק ניצל. זוכרים איך בתחילת הסדרה באשיר היה בלתי נסבל ועדיין הציוות שלו עם גארק היה כיפי? ואחר כך גארק עשה את זה גם עם קווארק, אודו וסיסקו. אתם רוצים שדמות כלשהי תזרח? הצמידו לה את גארק. וזה עובד לא רע גם כאן.כשאין גארק, הפרק בעיקר קריפי בצורה הצפויה. זה מתחיל עם עזרי שבאה לבקר את המקום שבו ג’דזיה הותקפה ופוגשת שם את קירה, וממשיך בשיחה שלה עם קווארק שדי מנסה להתחיל איתה ומסתיים בכך שהיא מחייכת לוורף מרחוק והוא נמלט משם בזעף. זה נמשך בכך שעזרי מדברת עם סיסקו, וזה יותר נסבל - הקשר סיסקו-דקס היה תמיד מוצלח וממשיך להיות כזה - אבל גם בשיחה איתו היא בעיקר רוצה להסתלק מהמקום הזה.כמו כן, הפרק הזה יוצר בלבול כלשהו לגבי הטאבו הטרילי על איחוד-מחדש-בגלגול-הבא: עזרי מתלוננת שוורף לא מדבר איתה, וסיסקו אומר ש-“He knows that the joined Trill aren’t supposed to get involved with people who were married to their previous hosts” - אבל ב-Rejoined קיבלתי את הרושם שהרעיון היה למנוע איחוד מחדש של שני טרילים (לאו דווקא שהיו נשואים) ולא חל על אהבות בין טריל ולא-טריל (ב-Let He Who Is Without Sin… לא הייתה לג’דזיה לחדש את מערכת היחסים הקרובה עם המארחת ברייזה שהייתה מאהבת של קורזון). בקיצור, סמטוחה.בינתיים בקווארקייה, גארק יושב עם באשיר, אודו ואו’ברייאן שרוצים ממנו תחפושות למשחקי ההולודק שלהם. הוא מזיע, הוא עצבני, צפוף לו ודחוק לו ובאופן כללי הוא מזכיר את גארק של The Wire. אז גארק סבל מגמילה מסמים, והפעם הוא סובל מהקלסטרופוביה שלו שכבר התוודענו אליה ב-By Inferno’s Light. מה קרה? האם ייתכן שזה בגלל הלחץ בעבודה החדשה שלו בתור מפצח צפנים קרדסיים בשירות הפדרציה? מכל מקום, כשאודו בא אליו לחנות לשאול משהו, גארק - המרגל הנועז שריסק את סיסקו בלי להניד עפעף - מתמוטט. לבאשיר אין מושג למה זה פתאום קרה ומה גורם לגארק להיות יותר קלסטרופובי מאשר בעבר.זה מאוד מדאיג את סיסקו שצריך שגארק ימשיך לעבוד על הצפנים שלו, וגארק מצדו הולך לתפור. כי זה מרגיע אותו. כשסיסקו שואל את באשיר מה אפשר לעשות, באשיר משיב שמישהו צריך לבדוק לגארק את הראש. האם יש פסיכולוגית בסביבה? אה, כן! אמרנו כבר שעזרי היא יועצת מתלמדת? כמו טרוי רק בלי טלפתיה אמפתית אבל עם נסיון חיים של 300 שנים שנזרק עליה בפתאומיות ו… ולמה לכל הרוחות שזה יהפוך אותה לפסיכולוגית טובה? ובכן, זה מספיק עבור סיסקו כדי לבוא אל עזרי ולבקש ממנה עזרה. בזמן שהיא עומדת על הראש. כן, זה מהפרקים שפשוט מתנהלים בצורה הזו.אז עזרי באה לדסקס עניינים עם גארק ומדברת על עצמה כמעט כמו שהוא מדבר על עצמו וטראומות הילדות נעלו-אותי-בארון-כשהייתי-רע שלו. זה מתנהל קצת יותר מדי על מי מנוחות וגארק ועזרי יוצאים קצת יותר מדי נשכרים מהשיחה הזו, כך שברור שמשהו רע הולך לקרות. אבל בינתיים סיסקו מבסוט מזה שגארק חוזר לעבוד על הצפנים שלו ומציע לעזרי להישאר בתור היועצת של התחנה, והוא כבר שכנע את סטארפליט לוותר על המשך האימון שלה וכאלה. כי כפי שאנחנו כבר יודעים, נהלים ותקנות זה לא באמת משהו שסטארפליט חזק בו.זה מחזיר אותנו אל “וורף מתכחש לעזרי וזה באסה” ואל “באשיר מפלרטט עם עזרי וזה באסה” עד שלגארק יש התמוטטות רצינית במיוחד שבמהלכה הוא מנסה לברוח מהתחנה דרך מנעל האוויר. בלי ספינה, כן? אז התרפיה נמשכת ועוברת לתעלול הולודק של מרחבים פתוחים. כן, זה יעבוד… בדיוק כמו שזה עבד למולי או’ברייאן הפראית מ-Time’s Orphan. גארק חיש קל חוזר לחנות שלו, וכשעזרי מנסה להמשיך לסייע לה נותן לה שטיפה שלא תבייש את השטיפה שהוא נתן לבאשיר ב-The Wire; הדמיון בין הפרקים מאוד מורגש, אבל באשיר מתגלה בתור בעל האופי החזק יותר - את עזרי זה שובר והיא מחליטה לנטוש את התחנה. ואת סטארפליט. ובכלל. ואז סיסקו גם נותן לה שטיפה. לא כיף להיות עזרי.הפתרון לזה הוא, למרבה הצער, לא כל כך מוצלח ומבוסס על מזל עיוור. עזרי באה “להיפרד” מגארק וכמעט כלאחר יד מוזכר צי של סטארפליט שהולך לתקוף את מערכת כך-וכך על בסיס מידע שגארק סיפק, וזה ממוטט את גארק. עם כל כמה שמדובר על רב-מרגלים ערמומי, באמת אכפת לו מהקרדסים והחדשות על טבח המוני שצפוי בהם (כי זה מה שיקרה כשסטארפליט יתקפו והקרדסים ילחמו עד טיפת הדם האחרונה) שרובץ על מצפונו לא עושה לו טוב… וזו הסיבה לכל ההתמוטטות שלו בתקופה האחרונה, מאז שהוא התחיל לעבוד על הצפנים. כפי שהוא אומר - הקלסטרופוביה בסך הכל נתנה לו תירוץ להתחמק מהעבודה הזו. ועכשיו, אחרי שהבנו מה הגורם לבעיות שלו, הוא… ימשיך לעשות בדיוק את אותו דבר? נו טוב.וחוץ מזה או’ברייאן מדבר עם וורף ומשכנע אותו שהוא לא מתנהג בצורה תקינה, אז וורף בא להתנצל, בדרכו שלו. אז אין לעזרי שום מכשול להישאר בתחנה ובזאת אני מקווה שסיימנו עם ההתעסקות בנושא הזה ואפשר יהיה לעשות דברים יותר מעניינים עם עזרי שלא קשורים לאיך שהעיפו את ג’דזיה מהסדרה.השורה הטובה בפרק מגיעה בסוף, באירוע מתן הדרגה לעזרי, כשסיסקו אומר “Congratulations, Lieutenant. I want you to take a good look around. You have just agreed to take responsibility for the mental health of everyone in this room. You have your work cut out for you.”. כן, המצב אכן קשה.",
        "url": "/ds9//S07/E03/Afterimage"
      }
      ,
    
      "s07-e04-take-me-out-to-the-holosuite": {
        "title": "עונה 7 פרק 4 - Take Me Out To The Holosuite",
        "content": "זה היה… ובכן.נתחיל מהחדשות הטובות - זה לא היה פרק גרוע. זה ממש לא באותה ליגה כמו Move Along Home ושות’. הוא היה כיפי. הוא לא לקח את עצמו ברצינות. הוא התייחס יפה לדמויות שלו. הוא לא היסס להראות צדדים לא נעימים של סיסקו. נהניתי.מצד שני אי אפשר להתעלם ממה שהפרק הזה כן היה - בואו ניקח את כל הדמויות ונארגן להן משחק בייסבול. זה מטופש. זה מטופש בצורה תהומית, לא טיפשות קלילה וחביבה כמו של One Little Ship. אז אי אפשר לקחת את הפרק הזה אפילו לא טיפה ברצינות. יותר מכך - קשה לי ליהנות ממש מהפרק מבלי לאהוב מספיק את הטיפשות שעליו הוא מבוסס - ובייסבול זר לי לגמרי. קטעי “כל הצוות פתאום מארגן לעצמו משחק ספורט” הם לא כ-א-ל-ו נדירים וראיתי כאלו בכל מני מקומות החל מ-M.A.S.H (הסרט) וכלה ב”פלורנטין”, אבל כמו שלא התלהבתי מזה אז, גם קשה לי להתלהב מזה עכשיו. נראה שהפרק הזה קיים בעיקר בתור צ’ופר למפיקים והשחקנים שנראה שממש רצו משהו כזה ונהנו נורא מלעשות אותו.אנחנו מתחילים עם סיסקו זועף ומדוכא במיוחד, כאילו זה עתה הוא רצח סנאטור רומולאני במו ידיו. מהר מאוד אנחנו מגלים שהסיבה לזעף היא דומה רק שבמקום רומולאני הסיבה היא וולקני; ובמקום סנאטור, קפטן עמית של סטארפליט; ובמקום “זה עתה רצחתי אותו”, “אלוהים אדירים כמה שאני רוצה לרצוח אותו”. אני לא זוכר מתי וולקני כלשהו עורר רגשות כל כך עזים בסטאר טראק. אבל הוולקני הזה - אחד בשם “סולוק”, עשוי בדיוק כדי לעצבן בצורה הוולקנית האופטימלית, עד כדי כך שהוא מזכיר את הרומולאנים. נכון שספוק הוא הוולקני המתנשא ביקום, אבל אנחנו עדיין מחבבים אותו כי הוא כזה חמודי? אז סולוק זה אותו דבר רק בלי החמודי. ולסיסקו יש משהו אישי נגדו.ואז סולוק מספר לו שהוא והצוות הוולקני-בלבד שלו משחקים משחק הולודק.זמן מה לאחר מכן סיסקו מכנס את כל צוות הפיקוד הבכיר, עד לרמת הנוג, ומבהיר להם שהם מעכשיו בתחרות לחיים ולמוות עם הצוות הוולקני. העימות יתקיים עוד שבועיים, ושם המשחק הוא: בייסבול.אוי ווי.כן, המצב עם הדומיניון כל כך טוב שהם הולכים לקחת שבועיים ולהתאמן בהם על משחק שאף אחד חוץ מסיסקו לא מכיר, כדי להפסיד בצורה מביכה לחבורת וולקנים שמובלת בידי גזען וולקני שרוצה להוכיח כמה שהוא יותר טוב מכולם. מה כבר יכול להשתבש.ועכשיו מגיע רצף של הסצינות הכי צפויות בעולם. ראשית, כל הצוות מנסה להבין מה זה לעזאזל בייסבול והחוקים המשונים שלו, ובפרט באשיר ואו’ברייאן שוברים את הראש. בחייכם, חברים, אתם שחקני הולודק מקצועיים, הייתי מצפה מכם שתלמדו בצורה יותר עניינית ופחות מביכה ברמת ה”הו כמה משעשע הם לא מבינים את מושגי הבייסבול המורכבים. כן, זו דאחקה”. ב-Change of Heart באשיר למד טונגו בקלי קלות, אבל בייסבול קשה לו.כמו כן, רום וליטה מצטרפים למרות שהם בכלל לא חברי סגל, כי… כי בואו נעשה פרק אנסמבל וכולנו אוהבים את רום וליטה. וזה גם תירוץ לגרום לקווארק להצטרף למרות שאין שום סיבה הגיונית שקווארק יצטרף. היחיד שלא הצטרף הוא דוקאט. טוב, וגארק. אבל זו לא חוכמה כי הם לא בפרק. אה, ואודו, אבל יהיה לו תפקיד בהמשך.ואז יש את כולם במגרש בייסבול הולודקי ואת סיסקו נותן שיחת מוטיבציה ואומר שכן היריבים שלהם הם כולם וולקאנים בעלי עדיפות מנטלית ופיזית ועם הרבה יותר נסיון, אבל… אבל להם יש לב! ולוולקנים אין לב!זה לא כזה כיף, האמת. ב-TOS היה אפשר להיות סלחניים לדיכוטומיה רגש/שכל הנצחית של מקוי/ספוק, אבל לא עברנו את זה? וב-TOS זה אף פעם לא היה חד צדדי כל כך; ספוק - נציג השכל המובהק - תמיד שידר שיש לו הרבה יותר לב משנדמה במבט ראשון (עם התירוץ של “הוא חצי אנושי”, כמובן). הפרק הזה הוא רגרסיה לא כל כך מפתיעה; התפקיד של הוולקנים גם ב-TNG וגם ב-DS9 הוא מאוד מאוד מצומצם ולכן הם חזרו לרמת הקריקטורה, והפרק הזה בכל מקרה לא עוסק ביחסי אנושות-וולקנים, אז נעזוב את זה.אבל אז קורה משהו מאוד משעשע, שאני לא יודע אם הוא מכוון או לא ברמת התסריט/הבמאי/השחקן: סיסקו אומר ש”אני חושב שאנחנו יכולים לנצח אותם. אני יודע שאנחנו יכולים לנצח אותם. אנחנו הולכים לנצח אותם!” וזה מזכיר מאוד, מאוד, מאוד את הסיום של In the Pale Moonlight. אם זה מכוון, זו הקריצה היפה ביותר שראיתי בסדרה; והמשך הפרק נותן טיפ-טיפה תחושה שזה מכוון, כי אנחנו רואים כמה אובססיית הבייסבול הזו של סיסקו היא בעייתית.ההמשך, כמובן, הוא שלל סצינות של “כולם ממש גרועים בבייסבול” כשהכי גרוע הוא, איך לא, רום (ובפינת הטריוויה, השחקן של רום היה שחקן בייסבול חצי מקצועי ובקלות שחקן הבייסבול הטוב ביותר בצוות השחקנים, עד לרמה שהיה קשה לו לשחק גרוע בפרק). כמו כן סיסקו מגייס את אודו להיות השופט. כמו כן סיסקו מגייס את קסידי ייטס להצטרף למסע הצלב שלו. כמו כן כולם ממש גרועים בבייסבול. כמו כן סיסקו נובח על רום שהוא ממש ממש גרוע בבייסבול והוא מעיף אותו מהנבחרת. רגע, מה? זו שיחת מוטיבציה כזו, כמו איך שסיסקו העמיד פנים שהוא מעיף את עזרי מהתחנה ב-Afterimage? ובכן, לא, סיסקו באמת מעיף את רום. באכזריות וברשעות של מישהו שלא יהסס לרצוח סנטור רומולאני כדי להשיג את מטרותיו.כל הצוות מתנגד לסיסקו וזומם עם רום איך להחזיר אותו לנבחרת, חוץ מרום עצמו שאומר שהוא באמת גרוע ועדיף שיראה את המשחק מהיציע. תקשיבו, אני שמח שעושים מרום “פרנגי טוב” והכל, אבל הופכים אותו לקדוש גדול מדי - כמה טוב כבר אפשר להיות, זה לא אמין.כמו כן עוד סצינות אימונים. כמו כן סצינת “אודו מתאמן להיות השופט” קצרצרה שבה אודו מצולם מאחורה ועדיין גונב את ההצגה בפרק כבר בשלב הזה. כמו כן סצינת “קסידי עושה מסאג’ לסיסקו” מטופשת ש… רגע, מה הולך פה. בלי לשים לב, הסצינה הזו מתפתחת להיות לב הפרק, כי קסידי עולה על כך שמעורבת פה ונדטה אישית של סיסקו נגד סולוק וחולבת ממנו את הסיפור המלא. זוכרים את הסיפור של פיקארד על איך כשהוא היה צעיר ושוטה הוא נקלע לקטטה בפאב ומצא את עצמו משופד? מה שהיה בסיס ל-Tapestry שהיה אחד מהפרקים הטובים ביותר של TNG? אז כאן זה דומה, רק בלי החלק של להשתפד; במקום זה יש הזמנה לתחרות היאבקות שבה סולוק קרע לסיסקו את הצורה (כזכור, וולקנים חזקים פי שלוש מבני אדם).וזה עוד החלק הטוב.אחר כך ההיאבקות עם סיסקו הפכה לנושא הכתיבה החביב על סולוק בכל מאמר “האדם נחות מהוולקני” שכתב. בקיצור, נראה שהסולוק הזה קצת מטורלל, והטירלול הזה עבר יפה מאוד גם לסיסקו, וכל משחק הבייסבול הזה הוא משהו שנובע לא מכך שסיסקו מתלהב מבייסבול אלא מכך שהוא איבד לחלוטין את הצפון במלחמה שלו בוולקנים. זה משתלב יפה עם פרקי “סיסקו מתחרפן” אחרים כמו For the Uniform והסצינה הזו היא מה שהופכת את הפרק הזה לקצת יותר מאשר “כולם עושים שטויות”.ואז מגיע המשחק. במשחק הוולקנים קורעים את הקבוצה של סיסקו. אבל הקרב פה הוא לא על נצחון אלא על הנשמה של סיסקו. אז בתור התחלה הוא נקלע לויכוח עם אודו על משהו ואודו מעיף אותו החוצה, שיראה את המשחק מהיציע. יש לנו כמה סצינות חביבות של “כולם משחקים בייסבול בצורה מגוחכת”, אבל הפואנטה היא שסיסקו רואה את רום ביציע, מדרבן אותו להצטרף למשחק (הא! נשמתו של סיסקו ניצלה ברגע האחרון!) וכמובן שרום מצליח לחבוט מוצלח כמעט בטעות (למדתי שבבייסבול אפשר פשוט לא להזיז את המחבט ואיכשהו הכדור יתמגנט אליו).ואז כולם חוגגים ושמחים וסיסקו לוחץ ידיים לרום וכולם צוחקים על הוולקנים (שניצחו אותם) כי וולקנים הם כאלו בלי רגשות ו… ודווקא יש בדיחה טובה אחת כשסולוק מסרב לשתף פעולה במשחק ההקטנות ה”אנושי” הזה ועזרי צוחקת עליו שהאם היא שכחה ללבוש את הכתמים שלה הבוקר; זו עקיצה ברורה לכיוון של TOS ותזכורת לגיוון הגזעי היפה שיש ב-DS9.וזהו בערך.היה יכול להיות הרבה יותר גרוע. טיפה הביך אותי ויותר מדי בייסבול משעמם אותי, אבל סך הכל נהניתי.",
        "url": "/ds9//S07/E04/Take_Me_Out_To_The_Holosuite"
      }
      ,
    
      "s07-e05-chrysalis": {
        "title": "עונה 7 פרק 5 - Chrysalis",
        "content": "פרקי באשיר ממשיכים לקלוע בול, בזה אחר זה. והפעם ארבעת המופלאים מ-Statistical Probabilities חוזרים, ו”באשיר הוא קריפ” חוזר וזוכה לטיפול הולם, ובמקום שסרינה תשתוק כל הפרק כמו בפעם הקודמת היא נמצאת במרכז, והתוצאה היא פרק כיפי וחכם יחסית שמראה כמה קו העלילה של “באשיר מהונדס גנטית” היה רעיון טוב. כמו כן, אני מתמוגג מכך שלא הלכו הפעם על דבקות במה שנראה כמו מקור ההשראה המד”בי של הפרק (שלא ארחיב עליו כי ספוילרים, אבל נו… הזה עם הפרחים).אנחנו מתחילים עם “באשיר ילד כאפות”… רגע, לא באמת, אבל אפשר לנצל את ההזדמנות לדבר על זה. בתחילת הסדרה באשיר היה דמות מעצבנת שכתובה מעצבן ואף אחד לא סבל - לא בתוך הסדרה ולא בקרב הצופים. אחרי עונה ומשהו זה השתנה ובאשיר הפך להרבה פחות מעצבן מבלי שיפסיק להיות מעצבן לגמרי - כלומר, הפך לאט לאט לדמות שהוא היה אמור להיות מלכתחילה. זה עדיין אמר שהיו לנו פחות ופחות רגעי “לאף אחד אין כוח לבאשיר”. בתחילת הפרק הזה יש לנו את זה, כשהוא מנסה להתעלק על או’ברייאן ועל קירה ואודו כדי לבלות ולאף אחד מהם אין זמן וכוח אליו. הפרק מנסה להזכיר לנו שעם כל כמה שהוא התקדם בחיים, באשיר בבסיסו הוא עדיין קצת אאוטסיידר ועדיין קצת בודד ואומלל.אז הוא חוזר לחדר ומתעסק בפרוייקטי מחקר עצמאיים במיטה עד שמזעיקים אותו למרפאה למרות שהוא בכלל לא בכוננות, כי “אדמירל פטריק” העיף את הרופאה מהמרפאה כי היא “שאלה יותר מדי שאלות טיפשיות”. אז באשיר מגיע לראות על מה המהומה ומגלה את שלישיית הגאונים-מטורללים מ-Statistical Probabilities - לורן, פטריק וג’ק - במדי סטארפליט, כשפטריק עונה לכל דבר ב-“That’s a Stupid Question”, כולל לשאלות איך הם בכלל הגיעו לשם ומאיפה המדים. מתברר שללבוש מדים ולומר על הכל שזו שאלה טיפשית עובד מצויין כשרוצים להשיג דברים.ולמה הם פה? ובכן, בשביל זה צריך להסתכל על הגאונה-מטורללת הרביעית, שיושבת על המיטה ולא זזה - סרינה, שגם בפרק הקודם התפקיד שלה התמצה בעיקר בזה (ובלהציל את הפדרציה מכיבוש על ידי הדומיניון אבל נעזוב את זה). אתם מבינים, באשיר אשכרה עושה את העבודה שלו ולא שכח אותם ועכשיו הוא חושב שהוא הבין מה הבעיה הספציפית של סרינה ואיך אפשר לרפא אותה.אז בזה מתעסק החלק הראשון של הפרק, וזה סבבה. אני מאלו שאהבו את הרביעיה הזו ושמח שהחזירו אותה לסיבוב שני. לורן, פטריק וג’ק עושים את השטיקים הרגילים שלהם ועושים אותם משעשע תוך שהם פותרים לבאשיר בעיות הנדסיות שקשורות לניתוח שגם או’ברייאן לא יכל לפתור, וסרינה עוברת את הניתוח בשלום ומתחילה לשוטט בתחנה ולדבר בצורה הססנית ובקושי, אבל לדבר.לרגע נדמה שהפרק יעסוק בתהליך האיטי וההדרגתי שבו מישהי כמו סרינה שעד עכשיו הייתה מנותקת לחלוטין לומדת לתקשר עם הסביבה; אבל הפרק מעדיף לא לעסוק בזה (ולטעמי זה משתלם) ובמקום זה הוא בוחר “להקפיץ” אותה לרמה שבה היא כבר מדברת ומתנהגת ומתלבשת כמו אדם רגיל לגמרי שהוא גם במקרה גאון גדול יותר מבאשיר (כלומר, היא פותרת לבאשיר בעיות בפרוייקט המחקר שהוא לא מסוגל). בשביל “להקפיץ” את סרינה מרמת ה”מדברת בקושי” לרמת ה”מדברת רגיל” תקעו לנו באמצע הפרק קטע שלדעתי יפלג את הצופים בצורה דרסטית בין “אוהבים כל שניה בזה” לבין “מה זה היה החרא הזה” ובו לורן, פטריק וג’ק מתחילים לשיר וסרינה מצטרפת אליהם באופן הדרגתי. במשך דקה וחצי - נצח של זמן מסך. מאז IT’S A FAKE לא היה רגע שצעק לי “אני הולך להיכנס לרשימת הרגעים הגדולים של העונה שלך” כל כך.ואז מגיע החלק השני של הפרק שהוא המהות שלשמה נתכנסנו פה.הפחד הגדול שלי היה שהחלק הזה של הפרק יעסוק בשיפור הולך וגדל במצב של סרינה והיפתחות שלה לעולם, עד שהיא פתאום קורסת שוב למצב הקטטוני שלה באופן בלתי הפיך. זה רעיון נפוץ למדי שטוב מאוד בסחיטת דמעות וממש לא התחשק לי שישתמשו בו פה. ובכן, הוא לא פה. הוא מופיע מתישהו בתור הרינג אדום, אבל הוא לא פה. סרינה מסיימת את הפרק ונפרדת מהסדרה כשהיא סבבה לגמרי ועם עתיד מבטיח - עד כמה שזה אפשרי עבור מי שהחברה של הפדרציה דואגת מראש להדיר מעמדות כוח מסויימות. אנחנו לא כאן בשביל זה אלא בשביל ללמד את באשיר לקח אחת ולתמיד.זוכרים את הפרק Melora, שבו באשיר החליט מראש שהוא הולך להתאהב במישהי שהייתה חצי-מטופלת שלו, ברמת הלסטלקר את הקבצים שלה עוד לפני שהיא הגיעה לתחנה? אז יש לנו פה שידור חוזר של זה. סרינה צעירה, יפה, חכמה ותלויה בו לחלוטין כי הפחד שהיא תחזור לקטטוניה משתק אותה והיא צריכה כתף ידידותית להירדם עליה. אז מה באשיר יכול לעשות? ברור שהוא מתאהב צ’יק צ’ק. ולפני שאפשר לומר “ג’ק פטריק לורן” הוא כבר גורר אותה (בהסכמה!) מחבורת המטורללים הזו שעכשיו מנסה למנוע את קריסת הגלקסיה אל תוך עצמה הישר אל ערב או’ברייאן-עזרי-קירה-אודו והימורים אצל קווארק ושיחות על הטיילת ונשיקה רומנטית והצעה שהיא תישאר איתו על התחנה ו…וואו, זה היה רע לתפארת. זה יותר גרוע מאשר ב-Melora. זה מזעזע. הכותבים של הפרק לא מבינים כמה זה מזעזע, שהם נותנים רק ללורן-פטריק-ג’ק לזעום על באשיר בגלל זה, והם הרי מקנאים כי באשיר לא יכול לרפא אותם ועכשיו הוא גונב להם את החברה? אה, רגע, לא. גם או’ברייאן מפקפק קצת בכל זה:BASHIR: Well, don’t you have anything to say? O’BRIEN: As a matter of fact, I do, Julian. I haven’t seen you like this for a long time, and I’m really happy for you. But don’t you think it’s all happening a little fast? BASHIR: We’re genetically engineered. We do everything fast. O’BRIEN: Julian, she’s your patient. BASHIR: Not anymore. I’ve asked Doctor Girani to take over her care. Miles, I don’t think you understand what this means to me. All these years I’ve had to hide the fact that my DNA had been resequenced. I’d listen to people talk about the genetically engineered, saying they were all misfits. I used to fantasise about meeting someone who was like me, who could live a normal life. But it never happened. Until Sarina. Don’t you see? She’s the woman I’ve been waiting for all my life. O’BRIEN: Good luck.כן, באשיר פספס את שיעור האתיקה הרלוונטי באקדמיה. הוא לא מצליח לתפוס מה הבעיה עם מה שקורה כרגע. הוא פוטר את זה ב”אנחנו מהונדסים גנטית, אין פלא שזה מתקדם מהר”. הוא חושב שבגלל שהיא הפסיקה עכשיו להיות הפציינטית שלו אז מעכשיו והלאה המצב תקין למרות נקודת המוצא של שניהם. הוא לא רואה שהוא מייצר תבנית שהיא צריכה להתאים אליה. בקיצור, מישהו צריך לשבת ולהסביר לו לאט לאט ובפירוט מה שלל הבעיות עם מה שהולך כאן.וזה מה שהפרק עושה. סרינה מבריזה מארוחת ערב “רומנטית” עם באשיר כדי לשבת ולבהות בחלל בחדר שלה. לרגע נדמה שיש לנו את הרגרסיה למצב הקטטוני שממנה חששנו, אבל לורן-פטריק-ג’ק חכמים יותר מזה ומבינים שסרינה מעדיפה להיות במצב הזה מאשר להתמודד עם כל הבאשיריזציה של החיים שלה שנפלה עליה. רק כשהיא מסבירה לבאשיר שהיא לא יודעת בכלל מה זה אהבה ושהיא חייבת לו הכל ושהיא רוצה שהוא יהיה שמח, האסימון מתחיל ליפול לו. אז סרינה נוסעת לה לכוכב לכת מרוחק כדי להתעסק במחקר וליהנות קצת מהחיים, לורן-פטריק-ג’ק חוזרים להם למוסד בסבבה שלהם (אנחנו מקבלים “That’s a stupid question!” פרידה מפטריק - נתגעגע אלייך!) ובאשיר ימשיך להיות לבד ואולי יתחיל סוף סוף לחשוב מה הבעיה איתו, עכשיו משהסדרה סיפרה לנו במפורש.כאמור, אני מרוצה מהפרק הזה. גם מכך שלא החזירו את סרינה אל הקטטוניה, וגם מכך שהחזירו את באשיר הקצת-יותר-מדי-קריפ של העונות הראשונות רק כדי להצביע על זה במפורש ולהגיד “כן, זה רע, ולא אמרנו את זה מספיק טוב קודם”. הסדרה למדה משהו בשבע עונות, והדמות של באשיר הפכה, די במפתיע, לאחת מהדמויות המוצלחות בסדרה.",
        "url": "/ds9//S07/E05/Chrysalis"
      }
      ,
    
      "s07-e06-treachery-faith-and-the-great-river": {
        "title": "עונה 7 פרק 6 - Treachery, Faith and the Great River",
        "content": "אתם יודעים מה אמרתי לעצמי? “חסרים לי פרקי אודו בזמן האחרון”. אתם יודעים מה עוד אמרתי לעצמי? “היי, לא היה מספיק וואיון העונה”. אתם יודעים מה קרה? קיבלנו פרק אודו מצויין, ולא סתם עם וואיון אלא עם פעמיים וואיון! מה עוד אפשר לבקש בכלל? אה, עלילת משנה הומוריסטית טריוויאלית אבל כיפית עם נוג בתור מילו מינדרבינדר? מושלם.אנחנו מתחילים עם אודו וקירה שממשיכים להיות זוג חמוד אבל קירה לא הולכת להישאר בתמונה הרבה זמן כי אודו צריך לצאת למשימה לבד (!) כי הוא קיבל תשדורת מהמודיע שלו בקרדסיה (!) שאמור להיות מת כבר שנה ומשהו (!) והוא יוצא לסייע לו למרות שברור לו שזו כנראה מלכודת. וכשהוא מגיע אל היעד אכן נראה שיש פה מלכודת כי וואיון שם. מה וואיון רוצה? ובכן, הוא פותח ב”לשרת אותך”, אבל נו, אנחנו כבר מכירים את וואיון וההערצה העיוורת שלו לכל צורת חיים מבוססת ג’לי בסביבה. זה נהיה יותר מעניין כשהוא אומר שהוא כבר לא רואה בעצמו חלק מהדומיניון. וואיון עורק?! וואיון שלנו? האהוב? טוב, לא בדיוק. אתם מבינים, יש כמה כפילי וואיון, והאחד הנוכחי הוא… פגום.בואו נעשה קצת סדר. היה היה פעם וואיון ב-To The Death. כמו כל וורטה הוא היה דמות של פרק אחד שטופלה בצורה אפקטיבית למדי על ידי ג’אמהדר עצבני. רק מה, אחרי הפרק נפל למישהו שם האסימון שהוורטה של ג’פרי קומבס הוא לא סתם הוורטה הכי טוב בסדרה אלא אולי הדבר הכי טוב בסדרה בכלל, אז החזירו אותו בהמשך ונתנו לו תפקיד מרכזי ובשביל ההעלאה באוב הזו מלמלו משהו על שיבוטים ולא נכנסו יותר מדי לפרטים. גם בפרק הזה, למרות שמתבססים על הסיפור הזה חזק, לא נכנסים יותר מדי לפרטים. עדיין לא הבנתי אם הרעיון הוא שהשיבוט מוקם לתחיה עם הזכרונות של הקודם (לכל הפחות, מאז הגיבוי האחרון שלו) ואם לא, איזה תהליך לימודי יש להם, ואפילו לא האם יש כמה שיבוטים שמסתובבים יחד. על פניו אין. וואיון של To The Death היה וואיון 4, ואז הוואיון שפגשנו ביתר הסדרה היה וואיון 5, ואז לפני חודש הוא… הושמד.כמובן, אף אחד לא חושב לרגע שדאמאר לא אחראי ל”תאונה” שנפטרה מוואיון 5, אבל לא לגמרי ברור מה האפקט שלה יהיה בטווח הארוך, כי פשוט עוברים לשימוש בוואיון חדש. אלא שלפעמים יש באגים בתהליך ההפעלה של וואיון חדש ומתברר שהעותק החדש - במקרה שלנו, וואיון 6 - הוא קצת… אה… בעל יצר לערוק, וכאלה. אז וואיון 6 הדפקטיבי נמלט על נפשו ובינתיים כבר יש וואיון 7 שמנהל עם דאמאר את המצוד ומאוד, מאוד רוצה להיפטר מוואיון 6 שיודע את כל סודות הדומיניון ומתכוון לחשוף אותם ברגע שהוא ואודו יגיעו לדס9.אז ברור שהם לא יגיעו.ובנימה אופטימית זו, בואו נעבור אל נוג ואו’ברייאן! הם צריכים לתקן כל מני דברים ובשביל זה הם צריכים את המקגאפין של השמאפלפף שסיסקו אמר שהוא מצפה שיהיה מוכן עוד שלושה ימים למרות שצריך לפחות שבועיים לחכות לאספקה הבאה! אז נוג מבקש מאו’ברייאן יד חופשית כדי לעשות דברים נוגיים, ויוצא למסע התחברויות עם אנשים ועסקאות מפוקפקות כדי להשיג את השמאפלף! ולצורך כך הוא קודם כל משיג את הבוגיסרוקי של החומפרף וגונב למרטוק ארגז של יין ואת שולחן העבודה של סיסקו כדי לשלוח למישהו שאוהב להצטלם מאחורי שולחנות עבודה של קפטנים מפורסמים וכבר הצטלם עם זה של פיקארד! ו…!בקיצור, הרשו לעצמם קצת להשתגע עם נוג (ועם או’ברייאן המסכן שנכנס ללחץ הולך וגדל ככל שהתעלול מתפתח). כמובן שבסופו של דבר המזימה של נוג מצליחה וכל העסקאות מסתיימות בכך שהמקגאפין מגיע אל או’ברייאן ושולחן העבודה של סיסקו חוזר אליו בזמן וכדומה. אבל מעבר לכך שהחלק הזה של הפרק הוא הפוגה קומית מוצלחת עבור החלקים הדי מדכאים של וואיון ואודו, יש כאן מענה יפה לשתי שאלות: א) איך מתנהל פרנגי שהוא כן סוחר מוצלח וב) איך יתנהל פרנגי בתוך סטארפליט כשהוא צריך להזיז עניינים. קיבלנו כאן עוד שלב בהליך הרהביליטציה של הפרנגים שהיה די סבבה בסך הכל אז אני מרוצה.אם לחזור אל וואיון 6 ואודו, מה שמעניין בוואיון 6 הוא שאנחנו מקבלים וואיון נטול מסכות. באופן כללי אחת הסיבות שהדמות כל כך מוצלחת לדעתי היא דווקא הכנות והישירות שלה - וואיון אומר בלי היסוס את הדברים הנחמדים והלא נחמדים שהוא חושב ואפילו טורח לשבת ולנמק למה הוא מתנהג כמו מנייק (למשל כשהוא מסביר לקירה למה הוא חייב להוציא את רום להורג או מסביר לג’ייק למה הוא לא נותן לשום דבר שלו להישלח מהתחנה). אבל כל עוד וואיון מתפקד בתור נציג של הדומיניון, איך אפשר באמת ובתמים להאמין לו? לעומת זאת וואיון 6, שמרגע שהופעל פשוט “ידע” שהדומיניון טועה, זה סיפור אחר. כאן אנחנו מרגישים שכל דבר בהתנהגות שלו הוא וואיון האותנטי, ולכן עוד יותר נחמד לראות כמה הוא דומה לוואיונים ה”כן מתפקדים”. אולי קצת פחות מנייק.מה שנשאר קבוע ולא התקלקל אצל וואיון הוא הסגידה למשני הצורה בתור אלים. עד כה ב-DS9 הסגידה הזו הוצגה בשני אופנים - בתור משהו קומי (דיאלוג המחץ בין וואיון לדאמאר ב-Tears of the Prophets), או בתור משהו טראגי ממש. ה”טראגי ממש” הוא גם האופן שבו אודו רואה את העניין הזה, והוא נרתע מאוד מההתעקשות של וואיון שוב ושוב לראות בו אל - וזה הדבר המרכזי שהפרק בא לשנות.בינתיים, וואיון 7 אולי גם סוגד לאודו בתור אל אבל הוא משתכנע שעדיף לפוצץ אותו אם זה ימנע מוואיון 6 להגיע ל-DS9 ולשפוך סודות שיסיימו את המלחמה ברגע. זה גורר התקפת דומיניון שאודו מצליח לנצח כי וואיון עוזר לו בטקטיקה, מה שאוכל לוואיון את הלב והוא מתפלל שהמייסדים יסלחו לו. טראגי טראגי טראגי! ואז מגיעה שורת המחץ:ODO: Has it ever occurred to you that the reason you believe the Founders are gods is because that’s what they want you to believe? That they built that into your genetic code? WEYOUN: Of course they did. That’s what gods do. After all, why be a god if there’s no one to worship you?ו… כן, הוא צודק, זה באמת מה שאלים עושים.עוד סודות שוואיון מספר לאודו: ראשית, את האגדה על איך הוורטה נוצרו: הם התחילו בתור קופיפים קטנים וחביבים שהצילו יום אחד משנה צורה מרודפיו האנושיים (מי? מה? איפה? עזבו, לא חשוב) והוא הבטיח לגמול להם על ידי כך שיהפוך אותם יום אחד לגזע רב עוצמה שישלוט בגלקסיה, ו… ובכן, הוא קיים את זה, אבל לא בצורה הכי טובה בעולם אם תשאלו אותי. אודו משום מה חושב שהסיפור מעיד על נדיבות וחמלה של משני הצורה - שמישהו יספר לו! במקום זה, וואיון מספר לו שבשרשרת הגדולה מתפשטת מחלה שהולכת להרוג את כל משני הצורה רגע מה הולך פה.הקטע של המחלה נרמז עוד קודם, כשרואים את משנת הצורה “ההיא” מדברת עם וואיון 7 ודאמאר ונראית חולה, אבל הנחתי שזו פשוט היא שחולה, אולי בגלל הניתוק המתמשך מרביע גאמה. אז לא, וואיון אומר שזה כללי יותר, וזה מטריד - זה הכי דאוס אקס מאכינה בעולם. אני מקווה שזה לא יהיה הפתח לסיום מלחמת הדומיניון, כי זו פשוט רמאות.וההמשך פשוט מבאס. אודו עושה כמיטב יכולתו להתחמק מהדומיניון אבל לא מצליח וכשהם רגע אחד מהשמדה, וואיון פשוט מתאבד מול המצלמות בעזרת קפסולת הרעל הסטנדרטית של הוורטה כדי שוואיון 7 יפסיק את ההתקפה (דאמאר כמובן רוצה להמשיך אותה ולחסל את אותו. לא הלך לו). כל מה שנשאר לוואיון לעשות הוא למות בזרועות אודו כשהבקשה האחרונה שלו היא לקבל ברכה מהאל שלו - מה שאודו בסופו של דבר עושה.בסוף הפרק אודו חוזר לקירה ומדסקס איתה את ענייני האמונה וגורל הדומיניון ומזכיר לנו שלא משנה איך זה ייגמר, זה כנראה לא הולך להיגמר טוב עבורו. ובכן, האמנם…? אני שמח שהחזירו את אודו למרכז העניינים וקשרו אותו עם קו העלילה שככל הנראה יהיה המרכזי בעונה הזו. ואני כמובן שמח על כל זמן מסך של וואיון. אם זה יימשך ככה נראה לי שהפרידה לשלום של הסדרה תהיה מוצלחת למדי.",
        "url": "/ds9//S07/E06/Treachery,_Faith_and_the_Great_River"
      }
      ,
    
      "s07-e07-once-more-unto-the-breach": {
        "title": "עונה 7 פרק 7 - Once More unto the Breach",
        "content": "היתרון של זה שאנחנו בעונה האחרונה של הסדרה הוא שאפשר לסגור קווי עלילה בלי להסס, ואם סוגרים אותם אין תחושת “חבל, למה עשיתם את זה?!” כמו שהייתה למשל ב-Blaze of Glory כשהסדרה נפטרה שלא לצורך מאדינגטון שיכל לבדר אותנו גם בהמשך. גם הפעם הסדרה נפטרת מדמות משנה חביבה ועושה את זה בצורה ראויה למדי, שנותנת לנו עוד פרק קלינגונים טוב. זוכרים שבתחילת הסדרה הקלינגונים היו נדירים להחריד ועל פרקי קלינגונים, לא כל שכן טובים, לא היה מה לדבר? אז עכשיו הגענו למצב שבו יש לנו פרק קלינגונים טוב שבו וורף די נדחק לשוליים והאקשן הוא בין שתי דמויות משנה (עוד המחשה לכך שדמויות המשנה הן הנקודה החזקה ביותר של הסדרה).הרעיון הבסיסי של הפרק פשוט - בואו נסתכל על הנקודה הזו שתמיד קצת הוחלקה הצידה בחברה הקלינגונית - מה קורה בה לזקנים, שלא הצליחו להרוג את עצמם בקרב עד עכשיו? כזכור, ב-Blood Oath ראינו בדיוק את זה - שלושה ישישים קלינגונים שחיפשו להם דרך מכובדת להתאבד על ידי קרב. שניים מהם הצליחו, השלישי - קור - לא הצליח. ועכשיו צריך להתמודד עם ההשלכות של זה. מאז הקלינגונים כבר הספיקו להיכנס למלחמה נגד הפדרציה, לצאת מהמלחמה נגד הפדרציה ולהסתבך עם הקרדסים והדומיניון עד הצוואר. זמן טוב לאקשן ומוות מכובד, אבל קור זקן מדי בשביל כל החרא הזה. כלומר: אף אחד לא מוכן לצרף אותו לכוח שלו. את קור! אגדה חיה!כפי שהבנתם, הפרק הזה הולך לעסוק בשאלה “איך אגדה חיה הופכת לאגדה מתה”. וכדי שיהיה ברור על מה מדובר אנחנו מתחילים עם או’ברייאן ובאשיר שמדסקסים את קרב האלאמו, וספציפית את השאלה האם דיווי קרוקט נהרג בקרב או נכנע והוצא להורג אחר כך, ואני מאוד מקווה שאתם שואלים “מה? מי? למה זה חשוב?” כי גם אני תוהה איך או’ברייאן ובאשיר נדבקו לפיסה ספציפית כל כך של ההיסטוריה האמריקאית (כן, כבר דיברו קודם על זה שהם משחזרים את קרב האלאמו ואני בטוח שזה לא רומז שום דבר על המשך העונה, מה? כלום!).עבור וורף כל הדיון ההיסטורי הזה מיותר:WORF: You are both wrong. The only real question is whether you believe in the legend of Davy Crockett or not. If you do, then there should be no doubt in your mind that he died the death of a hero. If you do not believe in the legend, then he was just a man and it does notובזאת הוא נוטש את הדיון וזוכה לביקור של קור קרוקט שמבקש ממנו פרוטקציות כדי לקבל איזו ספינת חלל להתאבד בה יפה.וורף הוא בחור טוב שתמיד אפשר לפנות אליו בשביל פרוטקציות ומארטוק בדיוק יוצא לו לאיזו משימת התאבדות מהסוג שהוא עושה פעמיים בשבוע, אז למה לא לצרף את קור. רק מה, מרטוק לא עף על הרעיון במיוחד, או בניסוח קצת יותר מדויק כמעט הורג את וורף בו במקום על ההצעה, ואנחנו מבלים איזה שליש פרק רק על להבין למה הוא כל כך עצבני ומתי וורף כבר ישכנע אותו. כמובן שקור עשה לו עוול נוראי בעבר, אבל הפרק מנסה לנצל את זה כדי לתת קצת יחסי כוחות אצל הקלינגונים ולמקם את מרטוק וקור בהם. קור הוא האריסטוקרט ואילו מארטוק הגיע ממשפחה פשוטה וקור חסם את ההתקדמות שלו בגלל המעמד הנחות שלו. מארטוק בסוף התגבר על זה, אבל - היכונו, הנה הטראומה מגיעה - אביו לא הספיק לראות את בנו מגיע לגדולות.אחרי כל הנאום הזה וורף יוצא די מבאס:WORF: I understand. But I must tell you that using my own authority, I appointed Kor an officer in the Ninth Fleet. MARTOK: Made him an officer, just like that. That’s the difference between his name and mine. His opens doors, mine closes them.אז יש לנו פרק “ספינת קלינגונים”. במשימת חצי התאבדות. עם קפטן ששונא את הקצין השלישי שלו שנאת מוות, והקצין השלישי הזה כבר סובל מסניליות מתקדמת, אבל כל הצוות מעריץ אותו. מה כבר יכול להשתבש? ובכן, למשל, שבמשימת ההתאבדות עצמה מארטוק ייפצע ויאבד את הפיקוד לרגע וקור ישתלט מרוב התלהבות ומחשבה שהוא בכלל נלחם נגד בני האדם לפני מאה שנים וכמעט יהפוך את משימת החצי-התאבדות להתאבדות מלאה.ואז הסדרה עושה את מה שסדרות דרמה טובות עושות: “דמויות טובות עושות דברים רעים מאוד לדמויות טובות אחרות”, כשמארטוק וחבריו חוגגים על הגב של קור הסנילי. מארטוק מקבל את הנקמה שלו, וכידוע פתגם קלינגוני עתיק אומר שנקמה היא תבשיל שמוטב שיוגש קר, וכאן הנקמה היא קרה מאוד… רגע, לא, עזבו אתכם מהפתגמים הקלינגונים המטופשים הללו, מארטוק מתבעס רצח מכל הסיטואציה ובכלל לא נהנה להתעלל ככה בקור. מה זה פה, אלו קלינגונים או בני אדם? האם ייתכן שהסדרה מדברת עלינו? לא… לא ייתכן!ויש גם איזו תת-עלילה עם קווארק ועזרי מז’אנר “קווארק מאוהב ומביך את עצמו כשהוא מנסה לשכנע את עזרי לא לחזור אל וורף למרות שהיא בכלל לא חושבת על זה”. זה לא טוב במיוחד. לא הייתי מרוצה מקונספט “באשיר וקווארק מאוהבים בדקס” שהומצא לקראת סוף העונה הקודמת. עוד יותר לא אהבתי את הקונספט הקריפי של “באשיר וקווארק זוממים על עזרי” וככל שהסדרה ממשיכה עם זה קדימה אני עוד יותר לא מרוצה. אבל זה לוקח כל כך מעט זמן מהפרק שזה אפילו לא יכול להיקרא עלילת משנה ואני בעיקר מקווה שזה ייזנח מעצמו.כדי לסיים את הפרק עם טעם טוב יחסית, נותנים לקור את משימת ההתאבדות שלו במקום שיחזור הביתה בבושת פנים. התירוץ הוא כל מני ספינות דומיניון שהולכות להשיג את הצי של מארטוק ומישהו חייב לקחת ספינה אחרת למשימת התאבדות כדי לקנות לכולם זמן. וורף מתנדב, קור מרדים אותו ויוצא למשימה בעצמו ואיכשהו מצליח לעכב צי דומיניון שלם ולהציל את מארטוק ושות’. מארטוק ההמום מנסה להבין איך קור הצליח לעשות משהו כזה, ואילו וורף קורץ לדיון הדיווי קרוקט מתחילת הפרק עם “מה זה משנה?” וכולם חוגגים. ביי ביי קור, זו הייתה דרך לא רעה בכלל לתת לך ללכת.",
        "url": "/ds9//S07/E07/Once_More_unto_the_Breach"
      }
      ,
    
      "s07-e08-the-siege-of-ar-558": {
        "title": "עונה 7 פרק 8 - The Siege of AR-558",
        "content": "כבר מזמן לא היה לנו פרק “מלחמה היא גיהנום”, ואנחנו באמצע מלחמה שהיא, ובכן, גיהנום. אז הנה פרק שזו מהותו. ככזה, אפשר היה לנחש מלכתחילה מה בערך הולך לקרות בו. יהיו רדשירטים, אבל כמיטב המסורת של The Ship (וגם של Children of Time, בעצם) יתנו לנו לחבב אותם לפני שיהרגו אותם (היו רדשירטים, נתנו לנו לחבב אותם ואז הרגו אותם). יהיו פציעות סימבוליות לצוות הקבוע (היו פציעות סימבוליות). לא יהיה ברור בסוף האם זה היה שווה את זה או לא (לא היה ברור בסוף אם זה שווה את זה או לא).הדבר היחיד שהיה לא ברור הוא נוג, היחיד מבין דמויות המשנה של הסדרה שמצא את עצמו בקו האש. לא אכחיש שפחדתי שהוא ימות - עד לשלב שבו הוא איבד רגל, כלומר. מכיוון שאנחנו ב-DS9 שאוהבת לחשוב על עצמה בתור סדרה עם השלכות, נראה שעניין הרגל של נוג לא הולך להסתיים בפרק הזה, אז אפילו אפשר לומר שיצאנו עם נזק כלשהו לצוות הקבוע.והאם זה היה פרק טוב? ובכן כן, הוא היה מצויין. את המטרות שלו הוא משיג בלי למצמץ, והוא גם פרק חשוב במסגרת המאמץ הכולל של DS9 להציג מלחמה בתור עניין כמה שפחות הירואי. אני לא בטוח אם הוא עדיף על Nor the Battle to the Strong או על The Ship או על Rocks and Shoals בהעברת תחושות חוסר התוחלת של כל זה והמלכוד שבו כולם נמצאים; אבל הוא בוודאי מעביר יותר טוב את תחושת המחיר שזה גובה מהחיילים שנמצאים בחזית, וזו נראית כמו אחת מהמטרות המרכזיות שלו מלכתחילה. ובכל מקרה אין צורך ביותר מדי השוואות ויש מקום לכולם.עד כמה הפרק הזה מיועד להיות קודר במתכוון? ובכן, הוא מתחיל עם רום שר מזעזע במסגרת “אודישן” לויק פונטיין, שצריך לנער אותו בעדינות. כשמתחילים פרק עם הפוגה קומית כל כך מאולצת, ברור ששום דבר טוב לא הולך לקרות פה. ואז באשיר בא לקחת מויק מוזיקה בשביל להפיץ לחיילים בחזית במסגרת משימת אספקה שהדיפיינט יוצאת אליה, וחיש קל הצוות מוצא את עצמו בחזית כזו - איזה כוכב שכוח אל בלב המערכת שהפדרציה כבשה ב-Tears of the Prophets שחייבים להחזיק בו כי יש בו מקגאפין חשוב במיוחד שאנשי ההנדסה עובדים עליו כבר חודשים בנסיון לעשות מיקגפון מקגאפנטסטי כלשהו. הבנתם נכון: לחיילים שנמצאים שם אין מושג מה המטרה של כל זה, בעצם. הם שם כי אמרו להם. ושני שליש מהיחידה שלהם נהרג. וכבר חמישה חודשים לא החליפו אותם. והם מתמודדים עם זה בדרכים שונות שנעות בין הלם קרב ובין איסוף גולגולות של אנשי ג’אמהדר - סליחה, איסוף מכלים של הסם הלבן שלהם.אל הכיף הזה מגיעים סיסקו, באשיר, עזרי, נוג וקווארק שנתקעים שם במהלך משימת האספקה כשהדיפיינט מותקפת וסיסקו בוחר להישאר עד שתוכל לחזור. מה קווארק עושה פה? ובכן, התירוץ הוא משהו משהו הנאגוס דרש ממנו להצטרף למשימה כדי לדעת דברים בלה בלה. בפועל קווארק פה כדי לתת את הצד האנושי. אבל לא כמו ג’ייק ב-Nor the Battle to the Strong; קווארק אמנם נבהל מרוב מה שהולך שם אבל גם יודע לשלוף פייזר ולירות בג’אמהדר כשצריך לקראת סוף הפרק. הוא פה כדי להתייאש מכמה שהכל מיותר כל כך, ולדאוג לנוג שלא ייסחף בהתלהבות, וכדי לשאת נאום על הסכנות שבבני אדם שהוציאו אותם מאיזור הנוחות שלהם (נאום שמזכיר מאוד את הקווארק המוצלח של The Jem’Hadar שקצת נעלם מאז) וכדי להיראות כמו הורה דואג אמיתי אחרי שנוג נפצע. חשבתי בהתחלה שזה הולך להיות פרק של נוג, אבל טעיתי; זה קודם כל פרק של קווארק.סיסקו ובאשיר הם פה על תקן החיילים המנוסים שבעיקר מרגישים שאין להם כוח לכל השיט הזה שוב ושוב, וסיסקו גם צריך לסבול את ההאשמות החוזרות ונשנות של קווארק שבכלל לא אכפת לו מנוג והחיילים, ולסבול את הצורך להיות האחראי לשליחת פטרול לאיתור הבסיס של כוח התקיפה הג’אמהדרי שבמהלכו הורגים את אחת מהמגינות הסימפטיות ופוצעים את נוג. עזרי היא סוג של חצי-חצי; זו הפעם הראשונה שלה בקרב, אבל יש לה נסיון רב מגלגולים קודמים. אז דואגים לידד אותה עם המהנדס הסופר-מקסים שכמובן במהלך הקרב יציל אותה וייהרג בעצמו.ונוג… נוג לא למד מספיק מ-Valiant והוא עדיין מלא הערצה לחיילים ובפרט להוא הקריפי שאוסף גולגולות. גם כשסיסקו שולח אותו לפטרול הוא לא מפקפק. גם כשהוא נפצע ומאבד רגל הוא לא מפקפק. מעניין לאן זה יילך מכאן.ויש לנו גם שחזור של In the Pale Moonlight. הבסיס מלא במוקשים ג’אמהדרים שמכונים “הודינים” שמתחבאים באיזה מימד אחר ומופיעים באקראי גם באיזורים שנחשבו בטוחים. עזרי והמהנדס שעוזר לה מבלים חצי פרק בלהבין איך לגלות אותם, ואז… ואז בלי יותר מדי היסוס סיסקו מורה להשתמש בהם כדי לטמון מארב לג’אמהדר. עזרי מאכילה את הצופים בבית בכפית עם האמירה שעד לפני כמה שעות כולם חשבו על המוקשים הללו בתור נשק נוראי שרק הדומיניון ישתמש בו. ומי צודק? ובכן, סיסקו. הם בקושי שורדים את המתקפה של הג’אמהדר בסוף הפרק; די ברור שאלמלא ההודינים היו משמידים שליש מהכוח התוקף, הם לא היו שורדים.המתקפה עצמה מצולמת באופן הכי לא הירואי שאפשר - הכל חשוך, אי אפשר להבין כלום וכולם הולכים מכות ורואים אנשים נדקרים ונורים ויש המון צרחות. אבל הקטע האפקטיבי באמת מגיע כשהמצלמה עוברת אל קווארק שנמצא במרפאה , מקרר את המצח של נוג ומקשיב למהומה שבחוץ עם השמיעה הפרנגית הסופר-רגישה. עד שגם לו אין ברירה והוא נגרר לתוך כל זה כשהוא שומע ג’אמהדר מגיע ומסתובב ויורה בו בדיוק בזמן. להבדיל מכל שאר הקרב, הסצינה הזו כן נראית כמו משהו שיצא מסרט פעולה הירואי (והיא גם היחידה שלא חשוכה לגמרי ואפשר אשכרה לצלם אותה), והבחירה להעניק אותה לקווארק מזכירה קצת את ההירואיות של ג’ייק ב-Nor the Battle to the Strong.ומי היחיד ששורד מבין החיילים בבסיס שאשכרה הכרנו? הפסיכי עם הגולגולות, שגם מציל את סיסקו. את הקרב האמיתי שהסדרה רומזת שהוא יצטרך לנהל אנחנו כבר לא נראה מול המצלמה.הפרק מסתיים בעוד קצת הבהרה של המסר למי שזה לא ברור לו. קודם כל וורף:WORF: This was a great victory. One worthy of story and song. SISKO: It cost enough.ואחר כך קירה:KIRA: Sir, the latest casualty reports have just been posted. SISKO: How many this time? KIRA: Including the troops lost at AR five five eight, seventeen hundred and thirty. SISKO: Seventeen hundred thirty. KIRA: That’s a lot of names. SISKO: They’re not just names. It’s important we remember that. We have to remember.תודה. עכשיו אנחנו זוכרים שאנחנו במלחמה ושמלחמה היא גיהנום. אולי תמצאו דרך לסיים אותה?",
        "url": "/ds9//S07/E08/The_Siege_of_AR-558"
      }
      ,
    
      "s07-e09-covenant": {
        "title": "עונה 7 פרק 9 - Covenant",
        "content": "חשבתם שכת הרפאים ההזויה מתחילת העונה תתברר כקוריוז לא מוצלח שיישכח אחרי פרק אחד? כמעט! נראה שהחליטו להחזיר אותה לעוד פרק אחד כדי להחליט סופית שהיא קוריוז לא מוצלח שיישכח אחרי פרק אחד. אבל עשו את זה בצורה חביבה שהיה לה פוטנציאל לתת אגרוף דרמטי, אם רק הכותבים היו נועזים מספיק כדי ללכת עם זה עד הסוף כמו בסיפור שממנו הם לקחו השראה. הם לא עשו את זה, ונשארנו עם פרק שהיתרון היחיד שלו הוא “קירה מגלה איזה מעצבן זה אמונות דתיות שהן לא שלה”.אנחנו מתחילים עם שיחה של קירה עם אודו-באשיר-עזרי, בדיוק כשקירה יוצאת מדרשה באג’ורית טיפוסית של שעתיים על “כמה חשוב זה לדעת לסלוח” ומאוד מתמוגגת מהדת שלה, בזמן שאודו עצוב לו שהוא לא מאמין בנביאים כי אז הוא היה יכול להצטרף אליה לדרשות. הלו, אודו, אמונה לא עובדת ככה! מי שמצטרף מסיבות כאלו קצת מזכיר לי חבר בכת… אה, אני רואה מה עשיתם פה.כשקירה חוזרת לחדר מצפה לה ביקור מפתיע מאחד, ודק פאלה, שהיה מורה שלה עוד מימי הכיבוש העליזים. מתברר שלאחרונה הוא היה באיזה מסע חיפוש עצמי רוחני, כי הוא “תמיד מחפש תשובות” ועל פי קירה, הוא שונה מהודקים האחרים כי עבורו “אמונה היא מסע”. בשלב הזה כל מי שעדיין לא מאס בדת הבאג’ורית וכמה שהבאג’ורים מרוצים מעצמם מואס בה סופית; אבל כמובן שהבלון הזה מנופח כדי לתקוע בו סיכות. אז הודק נותן לקירה איזו מתנה שמתגלה בתור משדר שמאפשר להפעיל עליה משגר סטייל דומיניון ולהעתיק אותה הישר אל… אמפוק נור.אמפוק נור כאן על תקן “מקום מרוחק ומבודד שכנראה התפאורה שלו לא עולה לנו כסף”; זה היה יכול להיות כל מקום מרוחק ומבודד אחר ששורץ באג’ורים ששייכים לכת הרפאים ההזויה (“אנחנו סוגדים לנביאים האמיתיים”). כמו כל חברי כת ממוצעים, הם מאוד נחמדים לקירה אבל מפנים אותה בכל שאלה אל “המסטר” שהוא… דוקאט. אוקיי, הייתי צריך לראות את זה בא.בואו נדבר לרגע על דוקאט.כזכור, דוקאט התחיל את הסדרה בתור רע מוחלט גנרי שכזה ולא היה עד כדי כך מעניין, עד שהגיעו פרקי המאקי וצפונה. מה קרה בהם? דוקאט נהיה יותר אנושי, אבל לא עד כדי כך; הוא היה ונותר רשע מרושע חסר מעצורים. אבל הוא היה רשע מרושע הגיוני, שיש טעם לשתף איתו פעולה כשהנסיבות דורשות את זה. ודוקאט הנוכחי, מנהיג הכת? בדיוק ההפך מזה. עוד שלב בהפיכה של דוקאט לרשע טרלללה שמזכיר את הרשע הגנרי מתחילת הסדרה רק יותר מביך. יותר מכך - במהלך הפרק דוקאט מנסה ליצור את הרושם שהוא מאמין אמיתי של כת הרפאים וסוגד להם וכן הלאה, אבל הוא נחשף בתור הבלון הנפוח שאנחנו מצפים ממנהיג כת שכזו להיות. אז אפילו לא מדובר על כיוון חדש שהדמות של דוקאט הולכת אליו, אלא על דוקאט הישן והרע שמוצא כל פעם תירוץ אחר להתנהגויות הבזויות שלו. שאיכשהו תמיד כוללות סקס עם באג’וריות.הקומונה עצמה מזכירה, במקרה או שלא במקרה, את ג’ונסטאון של ג’ים ג’ונס - מקום מבודד, חלוצי, שבו מאמיני הכת חיים בתת תנאים ועוסקים בעיקר בהערצה למנהיג המטורלל שלהם שבינתיים שקוע בלשכב עם המעריצות. בג’ונסטאון הפיצוץ התרחש עקב מעורבות חיצונית, אבל קירה היא לא מקבילה מתאימה כאן - היא בעיקר עוסקת בלהיות בהלם מכל הבאג’ורים והאמונות המוזרות שלהם ולהיות מתוסכלת מכמה קשה להזיז אדם מאמין מהשטויות שלו. נסיון קומנדו נועז שלה נכשל כשמתברר שכל הבאג’ורים יגנו בשמחה על דוקאט. הפיצוץ הוא אחר - אחת מהבאג’וריות יולדת, והתינוק נראה חצי קרדסי. דוקאט לא מאבד עשתונות ומכריז שזה נס שהרפאים חוללו, ואז מנסה לחסל את האמא על ידי השלכה ממנעל האוויר; כאן קירה מתערבת ומצליחה להציל אותה. זה כבר שובר את דוקאט והוא מתייעץ עם הרפאים ואז מכנס את הבאג’ורים עם ה”פתרון” - התאבדות המונית, כדי “להתמיר” את הגוף שלהם לשירות הרפאים או קשקוש דומה.הנימוקים המקושקשים של דוקאט מתכתבים ישירות עם ההתאבדות ההמונית של קהילת “שער גן עדן” ב-1997, שנה לפני שידור הפרק; אבל אני חושב שהדמיון לג’ונסטאון חזק עוד יותר והכותבים כיוונו גם אליו. בג’ונסטאון ה”התאבדות ההמונית” (שהייתה למעשה טבח המוני) הייתה סוג של מוצא אחרון עבור מנהיג הכת שהבין שהכל הולך לקרוס לו בידיים. ההבדל הוא ששם היו גם אנשים שסרו למרותו והחזיקו בנשק חם, ואילו כאן דוקאט הוא לבד, והבעיה שלו היא שהוא לא באמת מתכנן להתאבד, וקירה חושפת את זה כמעט בטעות (מפילה לו מהיד את הרעל המזוייף שלו ואז הוא נמנע מלבלוע את הרעל החלופי שהחסידים נותנים לו). זה גם מזכיר את ג’ונס, שככל הנראה לא תכנן להתאבד ובניגוד לכל יתר המתים לא בלע רעל אלא נורה.אלא שיש הבדל אחד גדול בין ג’ונסטאון והפרק הזה. בג’ונסטאון מתו מאות אנשים בצורה מזעזעת והפכו את מה שנראה במבט ראשון כמו קוריוז הזוי ותו לא לטרגדיה איומה. כאן הפרק לא רואה לנכון לסיים בטבח המוני ומשאיר את כולם בחיים למעט אחד - ודק פאלה, ההוא מתחילת הפרק, מורה הדת האהוב של קירה, שלשאלתה “למה” אחרי שהוא לוקח את הרעל רק עונה ש”אמונה” ומשאיר אותה לשבור את הראש האם הוא התכוון לכך שאיבד את האמונה או שהאמונה הייתה חזקה מתמיד ושרדה גם את הפיאסקו הדוקאטי. בשיחה עם אודו קירה מעלה את השאלה הזו ואת השאלה הנוספת האם דוקאט באמת ובתמים מאמין למה שהוא עושה כרגע. ובכן, אני לא בטוח שאפילו הכותבים בסדרה יודעים.התוצאה של כל זה היא פרק דוקאט לא ממש מספק, פרק קירה ממש לא מספק (תחשבו על סיסקו ב-Waltz שבעצם עשה הרבה יותר מקירה עם אותו תרחיש של “להיות תקועים עם דוקאט מטורלל”) ופרק כתות-זה-הזוי לא ממש מספק כי לא הלכו עם הטרגדיה עד הסוף. זה לא פרק רע, אבל זה מצער לראות את התותחים הכבדים מתבזבזים שוב ושוב על דברים שקטנים עליהם.",
        "url": "/ds9//S07/E09/Covenant"
      }
      ,
    
      "s07-e10-it-s-only-a-paper-moon": {
        "title": "עונה 7 פרק 10 - It's Only A Paper Moon",
        "content": "ייתכן שאם הייתי רואה את הפרק הזה בזמן אמת הייתי שונא אותו. ייתכן שהייתי שונא כל דבר שמערב את ויק פונטיין. אבל בצפיה הזו בסדרה, כשאני אדם קצת שונה, ויק פונטיין פשוט עובד, ולא ברור לי למה. הפרק הזה מחזיר את ויק לטריטורייה של His Way, לתפקד בתור סוג של יועץ שלוקח חסות על חבר צוות שזקוק להסתגלות כלשהי לעולם האמיתי; רק שבניגוד ל-His Way שבו פונטיין עשה את זה בצורה קריפית להחריד והפרק היה די משעמם, כאן זה מושלם. והעובדה שהפרק לא מתמקד רק על חבר הצוות אלא גם מתייחס לפונטיין עצמו בתור דמות של ממש רק משפרת את העניין. והעובדה שחבר הצוות הוא נוג וההתמודדות היא עם הפציעה שלו ב-The Siege of AR-558 רק משפרת עוד יותר.הסדרה לוקחת על עצמה כאן הימור שמזכיר את זה של Once More unto the Breach: פרק שבו כל הדמויות הראשיות נדחקות לשוליים ומתמקד בשתי דמויות משנה. אבל ב-Once More unto the Breach היה את וורף בתור ציר חשוב בעלילה, וכאן זה פשוט לא קיים - רוב הפרק הוא פשוט פונטיין ונוג, ואולי קצת ג’ייק ועזרי שגם הם סוג של אנדרדוגים. ידענו כבר ש-DS9 אוהבת את דמויות המשנה שלה ויודעת להשתמש בהן, והנה קיבלנו עכשיו אולי את הדוגמא הטובה ביותר לכך.אנחנו מתחילים עם נוג שחוזר לתחנה אחרי כמה שבועות של התאוששות. בניגוד להפחדות של באשיר, יש לו רגל חדשה והיא מתפקדת כמו שצריך; בעתיד יודעים לטפל בקטיעות. מה שלא יודעים לטפל בו בעתיד משום מה זה הלם קרב, ולכן כל אנשים הצוות שבאים לברך את נוג החוזר ולמחוא לו כפיים די המומים כשהוא מעדיף להתחבא בחדר שלו ולא להצטרף למסיבות “ברוך שובך”. ולישון 18 שעות ביום. ולהשתמש במקל הליכה כי הוא טוען שהרגל כואבת (היא לא אמורה לכאוב) והוא לא יכול להניח עליה את המשקל שלו (הוא אמור להיות מסוגל). ולנפנף את השיחות עם עזרי שיכולה רק לומר לסיסקו ש”צריך זמן”. ולהשמיע שוב ושוב את השיר של ויק פונטיין שבאשיר השמיע ב-The Siege of AR-558 ממש לפני הקרב.לא יודע אם כל זה הוא ייצוג מדויק של הלם קרב או לא, אבל אותי זה שכנע.את ג’ייק השמעת השיר הבלתי פוסקת משגעת, אז הוא מגרש את נוג ושולח אותו לבקש מויק פונטיין עצמו לשיר את השיר. שוב, ושוב, ושוב, ושוב, בכל הגרסאות האפשריות. ואז הם מנהלים שיחת “ויק הוא יועץ יותר טוב מעזרי או מכל אדם אחר שקיים ביקום”, ובסופה… נוג עובר לגור בתוך התוכנית של ויק. ומכיוון שמגיע לנו גם רגע הומוריסטי בפרק, זו תגובת הצוות:ROM: My son is insane. EZRI: Rom. ROM: He’s a one-legged crazy man! EZRI: He is not crazy. SISKO: But he is living in a holosuite. EZRI: At first, it struck me as a little peculiar. But after I thought it over, I began to think that this might be a good sign after all. QUARK: How can hiding in one of Julian’s adolescent programmes be a good sign? BASHIR: Hey. JAKE: It could be worse. He could be hiding in the Alamo programme. LEETA: Or that ridiculous secret agent programme. BASHIR: Hey. ROM: Or that stupid Viking programme. BASHIR: Hey!חוץ מההומור הסצינה הזו קיימת כדי להבהיר לנו למה הצוות בכלל נותן לדבר המוזר הזה לקרות (הם חושבים שאם זה נתיב ההחלמה שנוג בחר לעצמו כדאי לזרום איתו) ויותר חשוב, למה קווארק נותן לזה לקרות על חשבונו (סיסקו מבהיר לקווארק שזה “מאוד נדיב מצדו”).“החלמה בסגנון ויק פונטיין” היא כנראה בעלת תבנית קבועה אם לשפוט על פי הדמיון בין מה שקורה עכשיו ו-His Way. גם נוג מקבל את טיפול הטוקסידו, וגם נוג עוזר לויק בעסקים - רק שבמקום לנסות לנגן כמו אודו, הוא עובר על ספרי החשבונות של ויק ומציל אותו מהדוד סם ו-אלוהים אדירים, מישהו ממש ממש השקיע בתוכנית הזו אם בנוסף לממשק ה”זמר עם חוכמת חיים” שלה יש שם גם משחק ניהול מוחבא בתור איסטר אג! (למעשה, אין לזה התייחסות בפרק אבל קל לנחש שויק ארגן את עניין ספרי החשבונות בעצמו - הרי יש לו שליטה מלאה על התוכנית שלו, והוא ידע שזו תהיה התעסוקה המושלמת לנוג).אז נוג מתאושש לכאורה אבל בפועל ממשיך להסתגר אצל ויק כל היום, מתכנן לבנות קזינו אצלו במועדון, ובאופן כללי שומר על יחסי היי-ביי עם אנשי התחנה שבאים. בסוף נמאס לעזרי והיא מצווה על ויק להפסיק את כל השטות הזו, ואז מגיע הטוויסט הנחמד כשמתברר שגם לויק הסידור הזה היה בעצם מאוד נוח. עד עכשיו העירו אותו כדי לשיר כמה שירים וכיבו אותו שוב. עכשיו הוא ממש חי חיים של אדם רגיל וישן במיטה!כל הנושא של הולוגרמה-עם-חיים, שצץ לראשונה ב-TNG עם מוריארטי, כמובן שזוכה לטיפול מקיף בהרבה בוויג’אר שבה הולוגרמה כזו היא חלק מהצוות הראשי; אבל זה לא אומר שלא נחמד לראות גם את ויק באותה סיטואציה, בפרט שהוא באמת כזה נחמד אז למה שנרצה לכבות אותו בעצמם? אבל הוא מכבה את עצמו כדי להכריח את נוג להתנתק (בכלל, אם הוא שולט בעצמו כל כך טוב מה מונע ממנו להפעיל את עצמו בלילות אם החדר פנוי, או סתם להריץ סימולציה שבה הוא מרגיש שהוא נמצא בעולם האמיתי?)מכל מקום נוג לא מוותר מהר ומכריח את ויק לבוא ולדבר איתו פעם אחרונה, מה שסוחט מנוג עוד מונולוג מפואר, בדומה למונולוג ה”אני לא רוצה להיות כמו אבא” מ-Heart of Stone:NOG: I’m scared, okay? I’m scared. When the war began, I wasn’t happy or anything, but I was eager. I wanted to test myself. I wanted to prove I had what it took to be a soldier. And I saw a lot of combat. I saw a lot of people get hurt. I saw a lot of people die, but I didn’t think anything was going to happen to me. And then suddenly Doctor Bashir is telling me he has to cut my leg off. I couldn’t believe it. I still can’t believe it. If I can get shot, if I can lose my leg, anything could happen to me, Vic. I could die tomorrow. I don’t know if I’m ready to face that. If I stay here, at least I know what the future is going to be like. VIC: You stay here, you’re going to die. Not all at once, but little by little. Eventually you’ll become as hollow as I am.איך בדיוק אפשר לא לאהוב את נוג, איך. כשהתחלתי לראות את הסדרה הייתי בטוח שקווארק יהיה ה”פרנגי אנושי” ואילו רום ונוג יהיו סיידקיקס מעיקים שיסוננו החוצה בזריזות. והנה, דווקא קווארק נשאר פרנגי-פרנגי (אבל פרנגי מוצלח), ואילו נוג ורום הפכו לאנושיים יותר ממה שהאמנתי שיתנו לפרנגים להיות. ייתכן שאפשר להכתיר את הפרק הנוכחי בתור פרק הפרנגים הדרמטי הטוב בסדרה, למרות שביקום מקביל שבו העלילה התפתחה קצת שונה, התפקיד של נוג בפרק הזה היה נופל על ג’ייק.בכל מקרה, הפי אנד - נוג יוצא חזרה אל העולם ולאט לאט מתאושש, ואיכשהו מצליח לשכנע את קווארק להריץ את ויק מעכשיו 26 שעות ביממה. לא תתפסו אותי מתלונן על ההפי אנד הזה, גם כאלו מגיעים לנו.",
        "url": "/ds9//S07/E10/It's_Only_A_Paper_Moon"
      }
      ,
    
      "s07-e11-prodigal-daughter": {
        "title": "עונה 7 פרק 11 - Prodigal Daughter",
        "content": "מה שהתחיל בתור נסיון ראוי לתת לעזרי עוד קצת זמן מסך וסיפור רקע נפל על הפרצוף לגמרי בחצי השני של הפרק והפך למלודרמה גרועה במיוחד שמתבססת על צירוף מקרים מגוחך. זה רע, אבל זה לא מתחרה אמיתי על תואר “הפרק הגרוע בסדרה” כמו ידידינו Move Along Home או Let He Who Is Without Sin. זה פשוט פרק לא טוב סטנדרטי שהדבר שמצער בו הוא שאולי התפספסה ההזדמנות הטובה ביותר להפוך את עזרי לדמות שאפשר ממש לזכור. תראו מה It’s Only A Paper Moon עשה לויק פונטיין - זה היה פרק שהבטיח שגם מי שלא אהבו את הדמות בכל זאת יזכרו אותה לטובה בזכותו. כאן? כאן קורה ההפך.נקודת השיא של הפרק היא בהתחלה שלו - עזרי המסכנה קיבלה משלוח גאח קלינגוני ליום ההולדת של מרטוק שג’דזיה הזמינה, והיא מתארת במפורט איך היא זוכרת שכל אחד מהם טועם. ולא אוהבת את זה. זה היה רגע “כמה מבאס להיות טריל שלא ביקש את כל עניין הזכרונות הנוספים הזה” חביב. כל יתר הפרק? כמעט ואין בו חשיבות לכך שעזרי היא מדוקססת, מה שהוא לכאורה דבר טוב כי תמיד התלוננתי שאין כמעט התייחסות לג’דזיה למעט האספקט המדוקסס שלה, אבל מה תגידו - מתברר שטרילים בלי הסימביונט הם… סתם בני אדם רגילים?הפוקוס עובר לרגע אל באשיר שדואג לאו’ברייאן שיצא לחופשה ולא חוזר, והוא מספר לסיסקו שאו’ברייאן בעצם לקח על עצמו משימה בלשית בכוכב לכת אי שם בחיפושים אחרי אשתו הנעלמת של ליאם בילבי - זוכרים? נו, הפושע ההוא שאו’ברייאן הפיל בפח ואילץ אותו להתאבד? ב-Honor Among Thieves? שכחתם? מצוין, כי גם אני שכחתי. וזה לא באמת הולך להיות פרק או’ברייאן אלא פרק עזרי, ולכן מתברר שגם המשפחה של עזרי גרה באותו מקום והיא בעלת השפעה לא מעטה ולכן סיסקו מסנג’ר אותה לעזור - ואמא שלה בתמורה דורשת שתבוא לבקר בבית אחרי שלוש שנים שהיא לא ביקרה.מכאן ואילך זו מלודרמה משפחתית לפי הספר עם אמא שתלטנית, אח חולמני ומדוכא-יצירתית ואח נוסף שנראה מושחת לגמרי, כך שברור לנו למה עזרי נמלטה משם כל עוד נפשה בה. ואז נכנס סינדיקט אוריון לתמונה איכשהו כי הם סוחטים את המשפחה, ובשלב מסויים גם או’ברייאן צץ אחרי שהוא גילה את הגופה של האישה שהוא חיפש.ה”טוויסט” הוא ששני קווי העלילה הללו מתחברים כשמתברר שהאישה הזו “הועסקה” על ידי המשפחה - בפועל, סחטה מהם עוד ועוד כספים מטעם סינדיקט אוריון (ש”דואג” לאלמנות שלו). מה שאומר שהיא נרצחה כדי… להפסיק עם זה? כמובן שהאח המושחת הוא החשוד, וכמובן שזה בעצם האח החולמני והתמים שעשה את זה. ואיזו מסכנה עזרי שהמשפחה מתמוטטת לה בידיים ובעצם זה הכל בגלל האמא השתלטנית! או בעצם זה הכל באשמת עזרי שלא חזרה הביתה קודם! ו…וזהו, בערך? זה פרק די סתמי. לא כזה שמעורר רצון לתאר את העלילה שלו לפרטי פרטים, אבל גם אין לי ביקורות נוקבות שמסבירות למה כל רגע ורגע בו היו רעים. הדבר הרע העיקרי שאני יכול לומר הוא שאנחנו בעונה האחרונה וכל פרק שכזה הוא הזדמנות מבוזבזת לסגור קצוות עלילה ולשלוח דמויות לדרכן בצורה מכובדת. זה היה פרק ברמה של העונה הראשונה או השניה, ובאמת שאין לו מה לחפש פה.",
        "url": "/ds9//S07/E11/Prodigal_Daughter"
      }
      ,
    
      "s07-e12-the-emperor-s-new-cloak": {
        "title": "עונה 7 פרק 12 - The Emperor's New Cloak",
        "content": "זה היה פרק עולם מראה, והדעה שלי ביחס לפרקים הללו ידועה - הם מטופשים להחריד והדרך היחידה ליהנות מהם היא על ידי ויתור על כל ציפיה להגיון או חיבור רגשי עם המתרחש, והתמקדות בהנאה מהפארסה.למרבה השמחה, זה גם מה שהפרק הזה חושב.זה מתבטא בכך שהוא נותן את הבמה לקווארק ורום, עושה הרבה שטויות, נותן לרום לדבר בשם הקהל על “למה קרה ככה אבל לא קרה ככה? מה הולך פה? למה זה הגיוני?”, משאיר את קווי העלילה פתוחים לגמרי ועושה הרבה שטויות. כבר אמרתי שהפרק עושה הרבה שטויות? למשל - תוך דקה מרגע שקווארק ורום מגיעים לעולם המראה צצה פתאום גרסת עולם מראה של ויק פונטיין עם שני אקדחים. מה הוא עושה שם? לא ברור. איך הוא בכלל קיים ולא הולוגרמה? קווארק תוהה על זה אבל אין תשובה. מה יקרה איתו? תוך רגע באשיר יכנס וירה בו (ורום יתהה למה, הרי באשיר הוא חבר של ויק! הכל הפוך!). בשביל מה כל זה היה טוב? זה היה חסר חשיבות לחלוטין אבל נתן לנו את האימג’ “ויק פונטיין עם שני אקדחים מחוסל על ידי באשיר”. זה אימג’ טוב.אז ככה? כל הפרק. זה היה כיף. לא הייתי מרחיק לכת וקורא לזה פרק טוב ממש, אבל זה בהחלט היה פרק עולם מראה טוב, אולי הכי טוב מבין כולם. בתור פרידה מעולם המראה זה היה סבבה.העלילה נפתחת עם ההקרפה הרגילה של קווארק שבוהה בעזרי שמפלרטטת הרבה עם באשיר לאחרונה, ונמשך עם רום שנושא בשורות איוב וצועק על קווארק שזאק הנאגוס נעלם. זה כבר מזכיר את ההתחלה של The Magnificent Ferengi, הפעם עם זאק במקום אישקה (ובאמת גם בפרק ההוא זה היה אמור להיות זאק). ובאמת קווארק ורום יוצאים למבצע חילוץ נועז, אבל עם הטוויסט שהפעם מי שמגייסת אותם אליו היא גרסת עולם המראה של עזרי שמזכירה מין קירה-עולם-מראה מתלמדת, עם ביגוד ותסרוקת הולמת ועצבנות מתבקשת, אבל בלי הטירלול המוחלט. זו דמות שאמורה להיות סימפטית, והאמת היא שהיא עשויה בסדר גמור. כמובן, אין שום טעם לחשוב אפילו על ההגיון הפנימי של עולם המראה שפתאום עירב את עזרי - שלא הייתה קיימת קודם - בכל הסיפור הזה.מה הסיפור, בעצם? אני חייב להודות שאני לא עוקב בעצמי. פעם בני האדם היו הרעים, ואז הם הפכו להיות הטובים. ואז הם שוב הרעים? או הטובים? או מי נגד מי? עזבו. שדה הקרב כולל את או’ברייאן ובאשיר בצד אחד, ואת וורף בצד השני, כשגאראק וקירה איכשהו מסופחים אליו. זאק אצל וורף. וורף רוצה מכשיר הסוואה, כי לא קיימים כאלו בעולם המראה. קווארק ורום גונבים אחד ממרטוק (סצינה מטופשת במיוחד שבה הם סוחבים משהו בלתי נראה כבד), שמגלה אותם ברגע האחרון אבל הם מספיקים לברוח לעולם המראה. איך בסוף זה ייפתר עם מרטוק? לא יגלו לנו, הפרק גם מסתיים בעולם המראה, כשהם חוזרים.מבצע החילוץ של קווארק ורום מתנהל בדיוק כפי שהייתם מצפים שיתנהל - כלומר, כולם תופסים אותם ומאיימים להרוג אותם. קודם באשיר ואו’ברייאן תופסים אותם עם מתקן ההסוואה, אבל אז מגיע משום מקום בראנט של עולם המראה ומציל אותם. בראנט של עולם המראה הוא נחמד בצורה קיצונית, מה שמוביל אותנו לדיאלוג המופלא הבא:ROM: He’s also a very good cook. These fried tube grubs are delicious. QUARK: Better hope he didn’t poison them. ROM: Maybe in our universe he’d do something like that, but not over here. Over here, everything’s alternate. So he’s a nice guy. Which means the tube grubs here should be poisonous, because they’re not poisonous on our side. But if Brunt gave us poisonous tube grubs it would mean he wasn’t as nice as we think he is. But he has to be nice because our Brunt isn’t. QUARK: Rom, you’re driving me crazy. ROM: It’s not me, brother, it’s this alternate universe. It just doesn’t make any sense.זה מה שנקרא שימוש הולם ברום. היה גם קטע דומה קודם לכן:ROM: This is suppose to be an alternate universe, but their Captain O’Brien seems as nice as our Chief O’Brien. QUARK: So? ROM: Don’t you see? It doesn’t make any sense. It’s not alternate. QUARK: Go back to sleep, Rom. ROM: Right. But it’s all very confusing.ואז הם מגיעים אל הספינה של וורף. וורף-עולם-מראה הוא מבדר ביותר. גאראק עולם מראה הוא מבוזבז למדי, וקירה עולם מראה מסתובבת שם פסיכוטית כרגיל אבל האמת היא שהחוויה שלה קצת מיצתה את עצמה. העלילה מתפתחת בכיוון צפוי - קווארק ושות’ מושלכים לכלא כי אף אחד לא רוצה לכבד הסכמים איתם, בראנט-עולם-מראה מנסה לשכנע את קירה לותר להם והיא דוקרת אותו, מה שיעצבן את עזרי מספיק כדי שהיא תציל את קווארק ושות’ בהמשך; כדי להתקין את מכשיר ההסוואה וורף דורש מרום שיעזור לו, ורום הטיפש ממהר לעזור כמו פראייר ומופתע לגלות שהולכים להוציא אותו ואת היתר להורג; וורף משתמש במכשיר ההסוואה כדי ללכוד את הדיפיינט של או’ברייאן ובאשיר, אבל אז ברגע האמת פתאום כל המערכות בספינה של וורף מושבתות - כי רום לא באמת כל כך טיפש יותר.בינתיים גאראק מנסה להוציא להורג בייסורים קשים את הפרנגים, אבל הם משתעשעים בלמשוך זמן בלצחוק על כמה שגאראק של העולם הרגיל מוצלח יותר (עוד דיבור בשם הקהל) עד שמגיעה הפסקת החשמל של רום והם כולם מרביצים לו ועזרי צצה כדי להציל את קווארק מפניו ולהזריק לו את הרעל שהוא רצה להזריק לאחרים. הפרנגים יוצאים מהסיפור בשלום, וורף נתפס על ידי או’ברייאן ובאשיר, וקירה שוב פעם בורחת ברגע האחרון כי עזרי נותנת לה.כמו כן, אם אנחנו כבר בעולם המראה ואפשר לעשות מה שרוצים, בואו נוסיף נשיקה בין קירה ועזרי כי אפשר + רמיזה מפורשת מספיק על עזרי וגרסת עולם המראה של ליטה. כי אפשר. לא תמצאו אותי מתלונן אבל זה לא בדיוק Rejoined.יש אספקט אחד שבו הפרק רציני להפתיע, וזה קווארק. כבר בתחילת הפרק אנחנו רואים אותו מתפלל לאיזה אליל פרנגי, ובהמשך הפרק עזרי מתחקרת אותו למה הוא בכלל טורח לעזור לנאגוס ואין לו תשובה טובה בשבילה. כל אלו מזכירים לנו שקוואק הוא אמנם פרנגי-פרנגי, אבל פרנגים לא חייבים להיות… אה… בראנט. אפילו בראנט של הפרק הזה לא היה בראנט.",
        "url": "/ds9//S07/E12/The_Emperor's_New_Cloak"
      }
      ,
    
      "s07-e13-field-of-fire": {
        "title": "עונה 7 פרק 13 - Field of Fire",
        "content": "אחרי Prodigal Daughter, והנוכחות הגדולה של עזרי-עולם-מראה ב-The Emperor’s New Cloak הרעיון לעשות עוד פרק עזרי נראה כבר מגוחך. התחושה היא שעזרי חטפה את הסדרה ולא מתכוונת להרפות, והתוצאה תהיה קטסטרופלית. אבל… אבל בעצם הפרק הזה לא רע בכלל (בעונות הראשונות הייתי מתלהב ממנו, לדעתי) והוא סוגר יפה את קו העלילה העיקרי של דקס שעדיין נשאר פתוח - ג’ורן, האישיות של הרוצח שג’דזיה פתחה בטעות ב-Equilibrium ומאז נעלמה למעט הצצה קטנה ב-Facets. מדיניות הסדרה בקשר אליו מעונה 4 והלאה הייתה הדחקה - התעלמות מוחלטת מכך שהוא שם. הפרק הזה אומר שעזרי מכירה בו וכנראה יודעת להתמודד איתו יותר טוב מאשר ג’דזיה יכלה (למרות שהפרק היה עובד טוב גם כפרק ג’דזיה), אם כי מה יקרה מכאן והלאה נותר פתוח.האופן שבו זה מושג הוא באמצעות סוג של “שתיקת הכבשים”. על התחנה משתולל רוצח סדרתי, וכדי לעזור למצוא אותו עזרי מזמנת את הרוצח הסדרתי שבקרבה והוא בעיקר מטיף לה לחשוב כמו רוצח ואולי קצת משדל אותה לרצוח בעצמו, על הדרך. זה עובד לא רע; תעלומת הרצח מסקרנת וג’ורן הוא דמות לא רעה בכלל כשנותנים לו זמן מסך ולא סתם להיות מקריפ בפלאשבקים. מכיוון שזו סגירה של קו עלילה פתוח של דקס אני אפילו סולח על כך שעוד פעם גוזלים פרק מהסדרה כדי לתת פוקוס לעזרי.אנחנו מתחילים עם חגיגה אצל קווארק לכבודו של טייס חדש ומוצלח שזה עתה חזר ממשימת קרב מהוללת ובאשיר ואו’ברייאן סוגדים לו ויתנו לו הכל - חוץ מאשר להשתתף במשחקי ההולודק שלהם, כמובן. אז במקום זה הוא משתכר עם קירה ועזרי, מפלרטט בצורה גרועה עם עזרי כשהיא מלווה אותו חזרה לחדר שלו ואז נרצח באכזריות בזמן שעזרי ישנה. כל הצוות המום לגלות שירו בו עם מכשיר שמשתמש בקליעים שמונעים באמצעים כימיים! כלומר, רובה. אבל אודו הוא בלש מהולל, או לכל הפחות קורא ספרי בלשים מהוללים מהמאה ה-20, והוא יודע שאם יורים במישהו עם רובה מטווח קרוב צריכים להיות סימני שריפה ואין כאלו. תעלומה!איך עזרי קשורה לזה? על פניו היא לא קשורה, אבל בשיחה עם באשיר על הרצח היא נזכרת בג’ורן ובכך שהיא כן יודעת איך זה מרגיש להיות רוצח ומה המניעים שלו - והופס, חלום קריפי עם ג’ורן וההוא שנרצח! וכשעזרי מתעוררת קוראים לה לעוד זירת רצח! ולכאורה אין קשר בין שני המקרים חוץ מהנשק הזהה, כך שיש פה עניין עם רוצח סדרתי פסיכופת! איזה מתח!בשיחה עם באשיר על רובים או’ברייאן מקבל רעיון לאופן הפעולה של נשק הרצח וטורח לייצר העתק שלו בעצמו + הדגמה חיה לעזרי ואודו. מתברר שזה סופר-רובה-על שיכול לראות ולירות דרך קירות תוך שימוש במיני-משגר כדי להעתיק את הקליע במעופו אל המטרה שלו. זה משהו שהייתי מצפה שלא יתקיים (משגר משמר מומנטום?) וכמובן שההשלכות של קיום נשקים כאלו הן מרחיקות לכת ולא הגיוני שאלו לא יהיו נשקים מוכרים בהינתן שהם אפשריים טכנולוגית, אבל נעזוב את זה. גם ב-A Man Alone הייתה פרשת רצח שהמפתח לפיצוח שלה היה טכנולוגיה מטורללת לגמרי עם השלכות מרחיקות לכת. הפרקים הללו בסך הכל רוצים לספר סיפור מתח נקודתי, אז בואו ניתן להם להמציא אלמנטים מופרכים שמקדמים את הסיפור.בכל הסיפור הזה עזרי לא עוזרת במיוחד לחקירה, והיא מבינה שהדבר היחיד שיעזור יהיה “להוציא החוצה” את ג’ורן - עם הטקס המוזר הזה שראינו ב-Facets או משהו דומה לו. היא מהססת לעשות את זה, אבל אחרי שיחה עם וורף שאומר שהיא דקס והיא תעשה מה שנדרש כי ככה זה דקס היא משתכנעת לעשות את זה ומרגע זה ואילך יש לנו ג’ורן שהולך לידה ומשמש בתור מנטור לענייני רצחנות. זה כולל קודם כל השתלטות על הנשק שאו’ברייאן יצר וסריקה של התחנה באמצעותו כדי להרגיש איך זה לחפש מטרות - וג’ורן גם מנסה לשכנע אותה ללחוץ על ההדק על מטרה כלשהי. לא משנה שהנשק לא היה טעון. בהתאם, עזרי מתחילה להשתגע וכמעט דוקרת קצין שנמלט מהאנשים של אודו למרות שמתברר מהר שהוא לא יכול להיות קשור לרצח.ואז כדי להלחיץ אותנו יש רצח שלישי, ועזרי עוברת להתחיל לבדוק את זירות הרצח. כשהראו תמונה שהייתה בחדר של הקורבן השני כבר היה ברור לי שזה חשוב - גם בחדר של הקודם הראו תמונה, ולא מביאים אביזרים סתם כך. מכאן באמת מתחיל איזה קטע מקושקש על כך שהמשותף לקורבנות הוא שיש תמונה שלהם מחייכים בחדר שלהם וזה מרגיז את הרוצח בדרך כלשהי ולכן הוא… וולקני שעבר טראומה אישית? אוקיי, קצת קפצתם פה, לא?ואז באופן די אקראי נכנס למעלית וולקני שנראה פסיכופת יותר מהרגיל וג’ורן נותן בו מבט חודר של אחוות הרוצחים הפסיכופתים, ומחליט שזה הוא. בדיקת רקע מעלה שהוא אחד מהשורדים הבודדים של ספינת חלל גדולה שהתפוצצה בקרב, אז הנה לכם טראומה שאפילו וולקנים מושפעים ממנה (אחר כך כשהוא נשאל למה הוא עשה את זה הוא עונה ש-“Logic demanded it”. וולקנים, אתם ממשיכים להגיד “לוגיקה”, איני חושב שהמילה הזו אומרת את מה שאתם חושבים שהיא אומרת). עכשיו רק נשאר לתפוס אותו על חם, וזה יתבצע באמצעות… ובכן, רובה סופר-דופר מתוחכם שמונח על האח במערכה הראשונה ישמש את עזרי לתצפית על הוולקני ולירי בו כשהוא מנסה לחסל את עזרי עצמה. רק שעזרי, כמובן, רק פוצעת את הוולקני ומצליחה להתעלם מהדרישה של ג’ורן ללכת עד הסוף.וזו בעצם הדרך של הפרק לתת לקו העלילה של ג’ורן סוף טוב - עזרי הכירה בו, נעזרה בו, אבל בסופו של דבר לא נתנה לו להשתלט עליה ולמרות שהוא ימשיך להיות שם, היא יודעת להתמודד איתו. אני מרוצה. זה לא פרק טוב במיוחד ביחס לפרקים הטובים באמת של הסדרה, אבל אם נותנים לו כמה הנחות שכנראה מגיעות לו, הוא די סבבה.",
        "url": "/ds9//S07/E13/Field_of_Fire"
      }
      ,
    
      "s07-e14-chimera": {
        "title": "עונה 7 פרק 14 - Chimera",
        "content": "אחרי כמה פרקי התחרבשות הסדרה נזכרה להיכנס מחדש למוד “עונה אחרונה” עם פרק אודו-קירה מתאים, שגם עונה על שאלה פתוחה ישנה - מה יקרה אם אודו יפגוש את אחד מאותם משני צורה אחרים שנשלחו כמוהו לרחבי הגלקסיה ולא טומאו על ידי הטירוף של הדומיניון - וגם שם סימן שאלה גדול על האידיליה הנוכחית של אודו-קירה, כהכנה למה שזה לא יהיה שיקרה בסוף הסדרה. עם כאלו מטרות ראויות אפשר לסלוח על כך שהביצוע קצת שבלוני.אנחנו מתחילים עם מסורת אהובה של הסדרה - זוג תקוע בנסיעה משמימה בראנאבאוט ומשגעים אחד את השני. הפעם אלו אודו ואו’ברייאן שחוזרים מאיזה כנס כשאודו עמוס מתנות לקירה ולאו’ברייאן המסכן אין כלום להביא לקייקו. זה לא רק משעשע אלא גם מזכיר לנו יפה כמה אודו משוגע על קירה, וכמה אנושי הוא כבר הפך להיות (יותר אנושי מאו’ברייאן!). ואז פתאום משיג את החללית שלהם איזה שהוא… אה… דרקון חלל? שמהר מאוד נכנס פנימה ומתגלה בתור משנה צורה, מה שמזכה אותו בקבלת פנים של פייזר מאו’ברייאן, אבל אודו קצת יותר סבלני ומהר מאוד מתברר שמשנה הצורה לא קשור לדומיניון - הוא אחד ממאה משני הצורה שנשלחו לרחבי הגלקסיה, כמו אודו עצמו.זו כבר הפעם הרביעית שבה אודו מקבל לידיו משהו שקשור איכשהו למורשת שלו; הפעמים הקודמות היו ב-Vortex, ב-The Abandoned וב-The Begotten. בכולם העסק נגמר עם סוג של כאב לב לאודו כשמה שזה לא היה לא התפתח כמו שהוא קיווה - ואפשר לנחש שגם הפעם זה יהיה דומה לכך. זה בהחלט מתחיל דומה לפרקים ההם - אודו מצליח לשכנע את סיסקו לתת למשנה הצורה - לאאס - לשוטט חופשי בתחנה איתו כשהם מנסים להתוודע. לאאס הוא הרבה יותר מייסד-קלאסי מאשר אודו - הרבה יותר ותיק ומנוסה וחשדני מאוד כלפי הסולידיים כולל ההתנשאות הרגילה עליהם. מצד שני, גם לאודו יש מה לתת לו - ההתממשקות הקריפית של משני הצורה זה לזה. זה בהחלט מלהיב את לאאס, וגם מאפשר לו לומר לאודו חד משמעית שהסיבה שבגללה אודו עדיין לא הצטרף חזרה למייסדים היא לא שהמייסדים מעצבנים או המלחמה, אלא קירה. שזה… הגיוני.העסק מתחיל להדרדר בצורה דומה להדרדרות של הג’אמהדר ב-The Abandoned. כשאודו מביא את לאאס לפגוש את החבר’ה בפאב הוא מתחיל עם שיחות עליונות הגזע האמורפי ואיכס אתם בני האדם הורסים הכל למה שלא תתמזגו בטבע קצת. אחר כך הוא מנסה לשכנע את אודו לעזוב הכל ולברוח להתחתן איתו… כלומר, לברוח איתו ולצאת לחפש את שאר משני הצורה בגלקסיה. ושוב, רק קירה מחזיקה את אודו שם. לבסוף לאאס מתחיל להשתולל על הטיילת כשהוא הופך לערפל, מה שמוביל לשיחה ההזויה הבאה:O’BRIEN: Where’s this fog coming from? ODO: It’s not fog, it’s Laas. O’BRIEN: Laas? BASHIR: What’s he doing? ODO: Being fog, what’s it look like? O’BRIEN: Can’t he be fog somewhere else? BASHIR: Or at night, when no one’s around? ODO: He’s not hurting anyone. O’BRIEN: Still. It’s creepy. BASHIR: Careful, Miles. He might hear you. O’BRIEN: Good.זה כבר מרגיז קלינגונים שמחליטים להתבריין על לאאס ובסוף אחד מהם מוצא את עצמו משופד. הקלינגונים דורשים צדק, ואודו מוצא את עצמו נאלץ להשגיח על אסיר. וזה מוביל לדיאלוג הבא עם סיסקו:SISKO: Martok has expressed concerns about our security arrangements. ODO: Meaning? SISKO: He’s not sure it’s appropriate that you should be in charge of the prisoner. ODO: May I ask why? SISKO: Because you were a witness to the alleged crime. ODO: That’s a relief. For a moment I thought you were going to say it’s because I’m a changeling.וזה - בום! מחזיר אותנו לראשית ימי הסדרה. זוכרים את A Man Alone? גם שם סיסקו עקף את הסמכות של אודו - בגלל שהוא היה חשוד ברצח, אבל נלווה לכך הסאבטקסט הברור שלא סומכים עליו בגלל שהוא מגזע חייזרי זר ומוזר. וזוכרים את The Search, part 1? גם שם אודו הועבר מתפקידו (כלומר, הוצב בתור משנה לאדינגטון - זוכרים איך זה נגמר?) אחרי שהתגלה שהוא שייך לגזע של אויבי הפדרציה הגדולים החדשים. אז הנה התקדמנו כל כך הרבה, ועדיין נשארנו באותו מקום בדיוק. הסדרה צועקת לנו בצורה מאוד פסימית שלאודו באמת אין מה לחפש ב-DS9 מלבד קירה.ואז מגיע רצף סצינות של “אודו וקירה הם הזוג הטוב ביותר ביקום”. טוב מדי, אפילו. הם מדברים בפתיחות על הסיטואציה, אודו לא מהסס לומר שהוא רוצה להצטרף אל לאאס להרפתקאות בגלקסיה וקירה היא הדבר היחיד שמחזיק אותו, קירה עושה מהלך קלאסי של “If you love someone, let them go”, משחררת את לאאס מהכלא ומצפה שאודו יצטרף אליו, אבל אודו כל כך מתרגש מהמחווה הזו שהוא נפגש עם לאאס רק כדי להודיע לו שהוא נשאר.בינתיים.ואז יש סצינה קריפית של “אודו הופך לענן ואופף את קירה”. זה כנראה הרגע הרומנטי ביותר בסדרה. אני לא מתלונן.",
        "url": "/ds9//S07/E14/Chimera"
      }
      ,
    
      "s07-e15-badda-bing-badda-bang": {
        "title": "עונה 7 פרק 15 - Badda-Bing, Badda-Bang",
        "content": "אוקיי, עושה רושם שפרק הבייסבול לא הספיק להם! הסדרה חוזרת לעוד סיבוב של “האנסמבל מקדיש את כולו למשחק ממש מטופש בהולודק שנראה כמו Wish fulfillment של הכותבים”! והפעם: במקום בייסבול, יש לנו סרט עוקץ קלאסי, שבו כל הצוות שודד קזינו לאס וגאסי בהולודק של ויק פונטיין. האם זה טוב? האם זה רע? האם זה מכוער?זה לא רע. בתור סרט עוקץ שיש לו בערך חצי שעה, זה אפילו חביב. אבל זה עדיין פרק של “כל הדמויות משחקות משחק מטופש שאין בו שום הגיון והחשיבות והדחיפות בו נוצרו באופן מלאכותי לגמרי” - כלומר, פרק “מבוזבז” במונחי עונה אחרונה. וחוץ מזה אני אישית השתעממתי ברובו כי אני לא כל כך מתלהב מפרקי הומאז’ים ישירים לדברים (השוו עם Little Green Men שבו ההומאז’ הפך את הקערה על פיה).אנחנו מתחילים עם או’ברייאן ובאשיר בבילוי סטנדרטי אצל ויק פונטיין, כשפתאום באמצע השיר של ויק המועדון שלו משתנה מהמקום החביב שכולנו אוהבים לאיזו מאורת סליזיות לאס-וגאסית שכולנו מתעבים. לויק אין מושג מה הולך כאן, ואז צצות שתי דמויות גנגסטרים לפי הספר - אחד פרנקי שהוא הבוס, ואחד צ’יץ שהוא זה שמרביץ. פרנקי טוען שהוא קנה את הקזינו של ויק ושמעכשיו ויק (שיש לו איזה סכסוך אישי איתו) הוא היסטוריה. ושני החבר’ה הללו די חסינים למחיקה. בעצם, שום פקודת הולודק לא עובדת, ואפילו אי אפשר לעצור את התוכנית. האם יש לנו פרק “תקלת הולודק”? האם או’ברייאן ובאשיר בסכנה, או כל התחנה, או כל היקום? הפעם לא; הסכנה היחידה היא לויק פונטיין עצמו. או’ברייאן מציין שאפשר לסיים את כל הפיאסקו הזה אם מאתחלים ידנית את התוכנה של ויק, אבל זה ימחק את הזכרון של ויק, ואת זה הם לא רוצים לעשות מן הסתם.אז מה כן קורה כאן? באשיר מדבר עם האיש שיצר את התוכנה וחוזר עם התובנה שמדובר על “Jack in the Box” שזה כנראה הסלנג של המאה ה-24 ל-Easter Egg. כבר ראינו ב-It’s Only a Paper Moon שהתוכנה של ויק כוללת איזה משחקון ניהול של הקזינו שלו במקום סתם להיות תוכנה של “מועדון עם זמר עמוס חוכמת חיים”. אז על זה העמיסו משחקון חבוי שבו צריך להציל את ויק מפיראטים… סליחה, מגנגסטרים. צריך להעיף את פרנקי איכשהו. בלי לרמות. עם שיטות שהולמות את וגאס של שנות השישים - כלומר, עם תרגיל עוקץ. ואין דרך אחרת לעצור את פרנקי. ואם סתם נותנים למשחק לרוץ בסוף הבריון של פרנקי יהרוג את ויק.זה מטופש ואני לא קונה את זה. התגובה של חברי הצוות לסיפור היא שיאללה, להתגייס ולהציל את ויק! בואו נשחק את המשחק עד תומו! אבל בפועל הייתי מצפה שבאשיר יגרור את המתכנת חזרה לתחנה באיומי פייזר ויסביר לו שויק הוא כבר הרבה יותר מסתם הולוגרמה. למעשה, הפרק מדבר על “יותר מסתם הולוגרמה” במפורש!NOG: I’ll tell you one thing, if this Frankie Eyes hurts Vic in any way, he’s going to have to answer to me. WORF: I do not understand how you could feel such loyalty for a hologram. NOG: He’s not just a hologram, he’s my friend. O’BRIEN: Don’t you like Vic? WORF: As a singer, I find him entertaining. But beyond that, I neither like him nor dislike him. He is a hologram, and therefore he does not exist. KIRA: He does for me.אם חיי אדם מוטלים כך על הכף, אין הצדקה לשחק את המשחק המסוכן שיכול להרוג אותו לפני שמנסים לעשות האקינג לתוכנה. הפרק יוצא מנקודת הנחה שאי אפשר - וזה חוסר הגיון אחר; העובדה שתוכנות הולודק יכולות להשתולל ככה על פי התכנות שלהן ולא בגלל איזו תקלת הולודק היא מגוחכת. בקיצור, ניסו לעשות נקודת מוצא יפה שבה הצוות בא לעזור לויק כי הם אוהבים אותו ולא כי ההולודק משתולל ומכריח אותם, אבל למרות שאני קונה את האהבה של הצוות לויק, אני לא קונה את הסיטואציה עצמה.עדיין, צריך לתת ציון לשבח לפרק על זה שלא יצר סיטואציית סיכון הולודק מלאכותית כמו ב-Our Man Bashir ובוודאי שלא עשה משהו מפגר לגמרי כמו החייזרים-שכולאים-את-הדמויות-במשחק כמו ב-Move Along Home. התקדמנו.קווארק לא יודע מהסיפור הזה ונוג הוא זה שמתפקד בתור “הפרנגי”. ג’ייק כרגיל לא בסביבה, ואילו וורף לא ישתף פעולה עם כל השטויות הללו, אבל פרט אליהם כל חברי הצוות מעורבים בעוקץ + קסידי ייטס. הקשה ביותר לשכנוע הוא סיסקו, שבהתחלה מאוד אנטי לכל השטות הולודק הזו וקסידי צריכה לחפור קצת כדי לגלות את הבעיה שלו, באופן שמזכיר מאוד את החפירה שנדרשה ב-Take Me Out To The Holosuite כדי להבין את אובססיית ה”בייסבול עם וולקנים” של סיסקו. הפעם אין לסיסקו משהו אישי פה; הוא פשוט לא סובל את המועדון של ויק כי לאס וגאס האמיתית של 1962 הייתה מקום גזעני שבו היה אפשר לראות שחורים רק בתפקיד המנקים, וגרסת מועדון הפנטזיה של ויק היא לא אותנטית. כמובן שסיסקו משתכנע בסוף לעזור לויק והסדרה פשוט משתמשת בו כדי לאותת “כן, אנחנו יודעים”. בתור פיצוי, סיסקו מקבל את התפקיד של ה-High roller - המהמר הכבד שמשתולל בשולחן ההימורים ומושך תשומת לב.רגע, מה בכלל העוקץ? לא משהו מיוחד - צריך לשדוד את הכספת של פרנקי בדיוק לפני שמגיע הבוס הגדול שלו לקבל את חלקו. הביצוע הוא כדלהלן: קירה היא הפתיינית שמסיחה את דעתו של פרנקי בכל שלבי הסיפור. סיסקו מושך קהל בשולחן ההימורים (בשום שלב לא הובהר למה צריך שסיסקו ימשוך קהל בשולחן ההימורים). בחדר הכספת יש שני אנשים שסופרים כסף - אחד מהם יוצא להתקשר הביתה באותה שעה תמיד. בזמן הזה, עזרי שמתפקדת כמלצרית תביא מרטיני לסופר שנשאר בחדר - מרטיני שבאשיר הוסיף לו חומר מעורר הקאה רגע לפני כן (בשום שלב לא הובהר למה צריך שבאשיר יוסיף חומר הרדמה ולא עזרי). בינתיים קסידי באה לשומר של חדר הכספות ומתלוננת שאו’ברייאן גנב לה את האסימונים. או’ברייאן אמור להעמיד פני תמים ולמשוך את המהומה מספיק זמן במהלך כל הפעולה כדי שברגע שבו הסופר יברח מהחדר כדי ללכת להקיא בשירותים, נוג ייכנס לחדר הכספות וישתמש בשמיעה הפרנגית המחודדת שלו כדי לפרוץ את הכספת. אודו כבר נמצא שם מלכתחילה כי הוא התחפש לשולחן וחלק מהגוף שלו יתפקד בתור מזוודה (בשום שלב לא הובהר למה נוג לא יכול פשוט להיות עם מזוודה בעצמו). והם יקחו את הכסף ויסתלקו.כמו שאתם רואים, לא חסרים פה חורים. החור הגדול ביותר הוא כמובן אודו - אם מותר להשתמש רק בשיטות של 1962, למה לאודו מותר להשתמש בכוחות העל שלו? ואם הוא כבר משתמש בהם, אל תגידו לי שהוא לא יכול לפרוץ את הכספת בעזרתם. אבל בואו נעצור את זה רגע - אף אחד לא באמת מצפה להגיון בפרק הזה, רק לכיף. אז לנטפק קצת זה כיף אבל בואו לא נמשיך עם זה לשלב שבו זה כבר לא. הייתי שמח אם הפרק היה עושה פרק עוקץ מבריק שהיה נכנס לפנתאון של הז’אנר, אבל זה באמת קצת יותר מדי לצפות לו, מה גם שהדמויות המעורבות הן של חובבנים בעצמם.הביצוע הוא די סטנדרטי, עם כל מני תקלות מתבקשות שלא מקלקלות את התוכנית (המשקה של עזרי נשפך; הסופר הקבוע מתחלף באחד שלא שותה מרטיני וצריך לשדל אותו; לוקח לנוג המון זמן לפתוח את הכספת כי היא יותר מסובכת ממה שהם חשבו). בסוף הכל מצליח - הכסף נגנב, פרנקי מוצא מהקזינו למטרות חיסול ובדרך חולף על פני כל חברי הצוות חוץ מאו’ברייאן שהשומר בדיוק לקח החוצה כדי לבצע לו חיפוש גופני מאוד יסודי, כי או’ברייאן כידוע חייב לסבול. ואז המשחקון מסתיים והקזינו של ויק חוזר לעצמו והיי, תראו, נשארו לנו שתי דקות! בואו ניתן לויק וסיסקו לשיר דואט של “The Best is Yet to Come” של סינטרה! וזה… זה נחמד. ואם זה מרמז שהשליש האחרון של העונה זה ה-Best הזה ולא יהיו לנו עוד פרקי הצילו-את-הקזינו, זה נחמד עוד יותר!",
        "url": "/ds9//S07/E15/Badda-Bing,_Badda-Bang"
      }
      ,
    
      "s07-e16-inter-arma-enim-silent-leges": {
        "title": "עונה 7 פרק 16 - Inter Arma Enim Silent Leges",
        "content": "עוד פרק באשיר סבבה, שבא לקיים את מה ש-Inquisition הבטיח, מצליח, ומזכיר קצת את In the Pale Moonlight על הדרך. הרעיון הבסיסי הוא להיות ממש מרושעים לבאשיר - נראה ש-Bashir Must Suffer זה ה-O’Brien Must Suffer החדש. ואין דרך טובה יותר לגרום לבאשיר לסבול מאשר לתת לו את מה שהוא רצה לכל אורך הדרך. רצית לשחק במרגל מהמלחמה הקרה, באשיר? זה בדיוק התפקיד שיכריחו אותך לשחק הפעם, ואפילו בלי הולודק. ורצית לעשות את מה שטוב והגון ואחראי ולדפוק את מדור 31 המנוולים הללו? תקבל בדיוק את ההזדמנות לעשות את זה. רמז: אתה לא הולך לאהוב את התוצאות.כזכור, הסיטואציה עם הרומולאנים היא של שיתוף פעולה די דומה לזה של בעלות הברית עם ברית המועצות במלחמת העולם השניה - כרגע יש אויב משותף, אבל כולם כבר חושבים על מה יקרה ביום שאחרי. למרות זאת, נראה ששיתוף הפעולה על DS9 הוא די מוצלח ברמה היומיומית. אמנם היה קטע כזה של כמעט מלחמה בין באג’ור והרומולאנים שהובילה סנטור קריטק בתחילת העונה, אבל עכשיו קריטק נרגעה קצת וכולם מסתדרים איתה יפה. ובכלל, נראה שהמצב מספיק טוב כדי שמשלחת של סטארפליט תוזמן לכנס רפואי על רומולוס עצמה. ובאשיר צפוי להיות אורח הכבוד, עם שלל הדברים מבוססי הדומיניון שהוא מומחה בהם (הנשק הביולוגי מ-The Quickening והסם הלבן מ-Hippocratic Oath; הסדרה זוכרת יפה את פרקי באשיר עוד מלפני שהוא היה על-אדם).אז אנחנו מתחילים עם שיחת באשיר-גארק שנזכר בתיעוב בימיו המשמימים על רומולס, במשימה כל כך גרועה שהוא כבר העדיף את סיפור הכיסוי שלו על מה שהוא עשה שם בפועל (רמז רמז, באשיר!) ומנסה לשכנע את באשיר שהכנס הוא הזדמנות מצוינת לאיסוף מודיעין ושבאשיר יצא כבר מהאופטימיזם הזה שלו:GARAK: How sad. I must tell you I’m disappointed hearing you mouthing the usual platitudes of peace and friendship regarding an implacable foe like the Romulans. But, I live in hope that one day you’ll come to see this universe for what it truly is, rather than what you’d wish it to be.כאן גארק מסיים את תפקידו בפרק, אבל הוא בעצם רק מעביר פה את השרביט אל סלואן ממדור 31. שאר הפרק מוקדש לאיך סלואן היה יכול כנראה להיות החבר הטוב ביותר של גארק, והוא הולך לבצע תעלול שיהיה ערמומי אפילו יותר משזה של גארק ב-In the Pale Moonlight.הדרך האהובה על סלואן ליצור קשר עם באשיר היא: לשבת בחדר שלו במסתוריות כשבאשיר פתאום מתעורר. משימתו של באשיר, בין אם ירצה לקבלה ובין אם לא - לנצל את הביקור כדי “לאסוף מידע” על הרומולאנים. עדיין לא מובהר מה בדיוק, וכמובן - אף אחד לא חושב שהעניין ייגמר בזה. באשיר כמובן מצהיר שאין לו שום כוונה לשתף פעולה והוא לא עובד אצל מדור 31, אבל זה לא שלסלואן אכפת מדברים כאלו.סיסקו מייעץ לבאשיר פשוט לשתף פעולה בצורה זהירה עם סלואן ולנצל את ההזדמנות כדי לאסוף מידע גם על מדור 31, אז באשיר יוצא לכנס כמתכונן, על ספינה שבה נמצאים גם אדמירל רוס וגם הסנטור קריטק הרומולאנית… וגם סלואן, שמתחזה לסגן-עוזר-קרטוגרף-בכיר. מה שגורם לבאשיר לתהות מייד למה צריך אותו שם אם סלואן ממילא מצטרף ויכול לרגל בעצמו. ובכן, מהר מאוד המשימה מתבררת יותר טוב - המטרה של באשיר היא ראש הטל-שייר, אחד בשם קובל, שידוע בתור מתנגד נחרץ לברית עם הפדרציה, עד כדי כך שזה מעכב את ההתקדמות הפוליטית שלו והוא לא מקבל כיסא במועצת המקגאפין, ועל אותו הכיסא מתמודדת עכשיו קריטק שהיא ה-BFF של הפדרציה… הבנתם לאן זה הולך. באשיר לא מתבקש לחסל את קובל כרגע, אבל החשד שהוא שיש לקובל מחלת מקגאפין-רומולאנית והוא צריך לאבחן את זה במו עיניו.אז באשיר פוגש את קובל, וקובל מקריפ בדיוק כפי שאפשר לצפות מרומולאני:KOVAL: Koval. BASHIR: Ah. It’s a pleasure to meet you. KOVAL: Why? BASHIR: Well, you’ve got me there. It’s just a simple form of expression, I suppose. KOVAL: And like most human expressions, completely devoid of meaning. Can the Dominion’s Quickening virus be replicated?כן, קובל די… אובססיבי בקשר לאיך אפשר לייצר את הנשק הביולוגי הזה ובאופן כללי לא מחבב במיוחד את באשיר. טיפוס פחות סימפטי אפילו מאשר הסנטור ההוא שגארק חיסל בשעתו. נראה שברור לאן הפרק הולך. בזמן שבאשיר מנסה להתאושש מהמפגש הזה, קריטק מנסה לעודד אותו קצת שהוא הצליח להתקרב אל קובל יותר מאשר רוב האנשים כולל היא עצמה מצליחים.באשיר מדווח לסלואן על הפגישה ועל כך שיש סיכוי שקובל נמצא בשלבים הראשונים בהחלט של המחלה הרומולאנית ההיא, מה שאומר שיש לו עוד שנים רבות לחיות. סלואן מתעניין מאוד - בעיקר בשאלה איך אפשר לגרום למחלה להגיע לשלב הסופני שלה בן רגע, מה שאכן יכול לקרות בתיאוריה. די ברור מה המטרה של סלואן עכשיו, והכל תלוי בכך שבאשיר לא יספר על איך אפשר לקדם את המחלה ככה לאף אחד כי אי אפשר לסמוך על אף אחד ו… אוי לא, באשיר בזה הרגע הלך אל אדמירל רוס, סיפר לו את כל מה שידוע לו ומיוזמתו שלו אמר שהדרך להחמיר את המחלה של קובל היא לחשוף אותו לקרינת כך-וכך וסלואן בוודאי לא יכול לעשות את זה בעצמו אז כנראה שיש לו משתף פעולה בתור רומולוס עצמה, ו…בקיצור, אדמירל רוס מביע רצון לסייע לבאשיר, והדבר הבא שאנחנו שומעים ממנו הוא שרוס איבד הכרה ליד השולחן שלו כמה שעות אחר כך ועכשיו מטופל. שום דבר קטלני, אבל הוא מנוטרל לזמן הקרוב. אופס. אני לא אתפלא אם סלואן שם מכשיר ציתות ועכשיו כבר יודע איך להיפטר מקובל ו… רגע, מה הולך פה, באשיר מרגיש את עצמו מבודד לגמרי והולך אל קריטק בבקשת עזרה למצוא את החפרפרת הרומולאנית. והיא מסכימה לעזור לו. אוי.זה השלב שבו נפל לי (ואני מניח שלכולם) האסימון. למה הנחתי שמדור 31 חובבנים שכאלו? כל המשימה עם קובל בכלל לא הגיונית. מדור 31 כנראה מקושרים למספיק רופאים כדי לדעת איך אפשר להחמיר את המצב של המחלה הרומולאנית; לא צריך את באשיר בשביל זה. מדור 31 גם לא חייבים את האישור של באשיר לכך שקובל חולה - נניח שהוא לא, אז מה? עדיין שווה לנסות את הפרוצדורה שאמורה להחמיר את מצבו, מקסימון היא תיכשל. לא, אין סיכוי שסלואן טרח ככה בשביל שבאשיר יעשה את מה שסלואן אמר שהוא צריך לעשות. אז למה באשיר פה? הניחוש הסביר הוא שבדיוק בשביל מה שסלואן תמרן אותו לעשות - הפניה הזו לקריטק, שהיא מספיק משכנעת בדיוק כי באשיר הוא כזה תם וישר ואמין… המטרה פה היא קריטק, לא קובל.האסימון נפל לי בצורה נכונה וזה אכן הרעיון בפרק, כך שההמשך לא כל כך הפתיע אותי, אבל היה תענוג לראות שזה מה שהפרק כיוון אליו - המזימה כאן היא לא טריוויאלית והדמויות (בפרט מדור 31) פועלים בצורה חכמה. זה נחמד לראות פרק עם דמויות שפועלות בצורה חכמה ולא כי התסריטאי צריך שהן יתנהגו מטופש כדי שיקרו דברים שמעניינים אותו. היחיד שמתנהג ממש מטופש בפרק הוא באשיר עצמו, אבל אפשר להיות סלחניים אליו - זה גם תואם את האופי הטוב שלו, וגם נובע מכך שסלואן ידע בדיוק על אילו כפתורים שלו ללחוץ.סוף דבר: קריטק ובאשיר נתפסים על חם , וגם סלואן “נתפס” ומוצג בתור איזה איש פדרציה אובססיבי שכל מדור 31 הוא המצאה שלו. הכל מוצג על ידי קובל בתור קשר גדול לחסל אותו, וקריקט מוצגת בתור משתפת פעולה עם האויב שלא בידיעתה. לא ברור מה יעלה בגורלה, אבל ברור שזה מספיק כדי לחסל את הקריירה שלה ולהבטיח לקובל הקדוש המעונה את המקום שלו במועצת המקגאפין. סלואן עושה תרגיל שבו הוא מנסה לברוח ו”נורה”, ובאשיר משוחרר אחר כך כשהוא מאוד מעוצבן וכמובן שלא קונה את כל ההצגה הזו. והוא גם יודע מה הכתובת לתלונות - אדמירל רוס.הנסיון של באשיר בכל משחקי הג’יימס בונד והעובדה שהוא גאון-על כן עוזרים לו להבין מה הולך כאן - עכשיו, בדיעבד. ורוס מאשר את הפרטים. קובל הוא חפרפרת של הפדרציה בכלל ומדור 31 בפרט כבר שנה לפחות ומן הסתם כל ההצגה הזו נועדה לבצר את המעמד שלו. ומה עם קריטק? האם היא לא החברה שלנו? ובכן, לא. היא החברה שלנו כרגע, אבל מחר, מי יודע? היא פטריוטית אמיתית, לא כמו קובל הבוגד. וממתי אדמירל רוס עובד עם מדור 31? ובכן, הוא לא… אבל עוד פחות מאשר הוא אוהב לעזור למדור 31 הוא אוהב לשלוח אנשי סטארפליט אל מותם. בקיצור, מה שקרה לסיסקו ב-In the Pale Moonlight רחוק מלהיות סינגולרי - לרוס קרה דבר דומה, אם כי כנראה שהוא היה פחות אקטיבי מאשר סיסקו.כמובן שסלואן לא יכול לוותר על ביקור פרידה אצל באשיר:SLOAN: Good evening. BASHIR: Are you expecting applause? Have you come to take a bow? SLOAN: I just wanted to say thank you. BASHIR: For what? Allowing you to manipulate me so completely? SLOAN: For being a decent human being. That’s why we selected you in the first place, Doctor. We needed somebody who wanted to play the game, but who would only go so far. When the time came, you stood your ground. You did the right thing. You reached out to an enemy, you told her the truth, you tried to stop a murder. The Federation needs men like you, Doctor. Men of conscience, men of principle, men who can sleep at night. You’re also the reason Section Thirty one exists. Someone has to protect men like you from a universe that doesn’t share your sense of right and wrong. BASHIR: Should I feel sorry for you? Should I be weeping over the burden you’re forced to carry in order to protect the rest of us? SLOAN: It is an honour to know you, Doctor. Goodnight.בתחילת הפרק כשסלואן ביקר אצלו באשיר ניסה לרדוף אחריו אחר כך. עכשיו הוא פשוט… מוותר. אפשר להפנות לפרק הזה תלונה על כך שבאשיר שומר את המצפון והידיים שלו נקיים, לא כמו סיסקו ב-In the Pale Moonlight, אבל אני חושב שאלו פרקים שונים במה שהם מנסים לעשות. שם סיסקו הגיע למסקנה שהוא “יכול לחיות עם זה”; כאן באשיר נאלץ ללמוד “לחיות עם זה” בהקשר לכמה המערכת סביבו רקובה הרבה יותר משהוא היה רוצה להאמין, והוא נאלץ לשתף איתה פעולה. אנחנו לא צריכים שבאשיר ילכלך ידיים; הרעיון הוא שבאשיר ייאלץ להכיר בכך שגארק צדק בדבריו בתחילת הפרק, וזו כבר מהלומה מספיק גרועה עבורו.יופי של פרק, גם בתור פרק באשיר וגם בתור פרק מדור 31. הסדרה נכנסת אל הישורת האחרונה ברגל ימין.",
        "url": "/ds9//S07/E16/Inter_Arma_Enim_Silent_Leges"
      }
      ,
    
      "s07-e17-penumbra": {
        "title": "עונה 7 פרק 17 - Penumbra",
        "content": "התחלנו!הסדרה החלה בהנמכה לקראת נחיתה. אני מתמוגג מכמות הדברים שצריך לסגור ואיך שאני מנחש/מקווה שייסגרו - המלחמה עם הדומיניון! הטירלול של הנביאים! גאראק משתלט על קרדסיה! קירה משתלטת על DS9! אודו מצליח לחזור הביתה! גאל דוקאט מחוסל איכשהו! נוג עושה משהו מגניב אחרון! משחק האלאמו של באשיר ואו’ברייאן! והפרק שמתניע את כל זה הוא… אה… קצת יותר מינורי מאשר ציפיתי.אנחנו מתחילים עם סיסקו שמראה לקאסידי את השקעת הנדל”ן החדשה שלו - איזה איזור פסטורלי במיוחד על באג’ור שבו הוא מתכנן לבנות בית ולהשתקע אחרי הפרישה, מה שמוביל אותנו לדיון ארוך של “לא תכננתי את זה אבל זה מרגיש לי כמו גורל” ואזכורים לזוועה הזו עם אמא של סיסקו מתחילת העונה שקיוויתי שנוכל פשוט לשכוח. נראה שעם כל האידיליה הזו סיסקו קצת שכח שב-Sacrifice of Angels אותם נביאים בדיוק אמרו לו שהוא לא הולך להישאר על באג’ור וזה היה המחיר של הדאוס אקס מאכינה שהוא עולל שם.בינתיים, עזרי מדברת עם באשיר ואו’ברייאן על… אוי לא, לא קפטן בודיי! קפטן בודיי הוא בדיחה ישנה מתחילת הסדרה על מישהו עם גולגולת שקופה שהיה לג’דזיה קראש עליו. הם באמת מחזירים את זה? באמת? קיוויתי שיעשו עם עזרי דברים קצת שונים מאשר להפוך אותה לג’דזיה 2, ו… אוקיי, עצרו הכל, הספינה של וורף התפוצצה בבדלנדס. לא, אף אחד לא חושב שוורף מת פרט אולי לדמויות בסדרה. סיסקו מארגן חיפוש אבל נאלץ לנטוש אותו באמצע כי ג’אמהדר וכאלו.ועכשיו אל… קרדסיה! וואיון ודאמאר! וואו, כמה שהתגעגעו. הפעם האחרונה שבה ראינו אותם הייתה ב-Treachery, Faith And The Great River וזה היה לפני עשרה פרקים. כזכור, בפרק ההוא גם צץ מה שנראה בתור הדאוס אקס מאכינה שיסיים את המלחמה - “מחלה” כלשהי שהדביקה את האינטרנט של משני הצורה. התוצאה היא שוואיון הרבה פחות חייכני והרבה יותר עצבני מבדרך כלל. גם דאמאר עצבני כי המלחמה הולכת גרוע וקרדסים מתים כמו זבובים ולקרדסים דברים כאלו מפריעים. כמו כן משנת הצורה שמתארחת בקרדסיה מתעקשת לשים את המזגן על 16 מעלות ודאמאר קופא קופא קופא! וואיון דורש ממנו להתקין למשנת הצורה ערוץ תקשורת מאובטח שקרכלשהו - עדיין לא ברור בשביל מה ולמה.אלו שלושת הצירים של הפרק וכולם עוסקים בשלישיות קצת משונות. יש לנו את השלישיה סיסקו-קאסידי-נביאים; יש לנו את השלישיה עזרי-וורף-ג’דזיה; ויש לנו את השלישיה וואיון-דאמאר-דוקאט. בואו נתחיל עם מה שהיה גרוע במיוחד. כלומר עזרי.כמו שאמרתי, קיוויתי קצת שעזרי תהיה דמות עצמאית מג’דזיה ועד כה בעונה נראה היה שזה מה שמנסים לעשות. אבל בפרק הזה התחושה היא שבלי להודיע לנו עזרי הפעילה את לחש הזימון שהעלה באוב את הרוצח הסדרתי ב-Field of Fire, הפעם עבור ג’דזיה. התוצאה היא שעזרי יוצאת על דעת עצמה למשימה כמעט התאבדותית של למצוא את וורף בבדלנדס. היא מצליחה. וורף כרגיל אסיר תודה בדרך מאוד מיוחדת של לא להביע רגשות. ואז ג’אמהדר רודפים אחריהם והם מתרסקים על כוכב לכת שומם. ואז הם… אוי לי, ואז הם רבים ריב גדול וטוב שכולו עירבוב בין ג’דזיה ועזרי, ומופעלת שבלונת ה”סטירה-נשיקה” ואז הם עושים סקס ואלוהים אדירים לא זה הכיוון שרציתי שיקחו את עזרי אליו, ממש ממש לא. ולא אכפת לי אם בסוף היא תנטוש את וורף ותעבור לבאשיר או משהו (או שאולי היא לא חייבת לצאת עם אף חבר צוות מאלו שמזילים עליה ריר? מה דעתכם על זה?)האמת היא שקשה לי לבוא בטענות אל עזרי. ב-Rejoined ראינו היטב שהסימביונט יודע לשמר את הרגשות ואם לא עוצרים אותו הם מתפוצצים. עזרי לא קיבלה הכשרה סבירה ולכן לא מפתיע כל כך שהיא נופלת קורבן לזה. מי שאני בא אליו בטענות הוא וורף. באופן כללי משהו לא טוב קרה לדמות של וורף מאז תחילת הרומן עם ג’דזיה. אוף.מכל מקום, וורף ועזרי מספיקים להיות נטושים לחמש דקות על הכוכב + לעשות סקס ואז באים חיילים של הברין - הקריפיים האלו עם הקסדות שבעיקר שימשו בתור הרעים ב-Indiscretion, יורים בהם על הלם ולוקחים אותם בספינה שלהם אל… המשך יבוא!שמעו, חברים, זה קו עלילה שלא ציפיתי לו, והוא… מוזר. אני עדיין ממתין לפני שאני חורץ עליו דין, אבל בוודאי שלא ציפיתי שככה תיראה תחילת הסוף.בונוס: קטע שבו עזרי הנמלטת אל הבדלנדס עושה לסיסקו “אני נכנסת למנהרה”, כולל חיקוי קולי של רעשים סטטיים.נעבור אל וואיון-דאמאר-דוקאט. לוואיון יש את הצרות שלו עם משנת הצורה שדי מעוצבנת על זה שהוורטה לא מצליחים למצוא תרופה למחלה שלה ומציעה הצעות ייעול כמו להרוג את כל צוות המחקר ולהפעיל את השיבוטים שלהם כדי לקבל פרספקטיבה רעננה על הבעיה (אוקיי… חשבת אולי לא להרוג את צוות המחקר אלא פשוט שיהיו שני צוותי מחקר שעובדים במקביל ובלי תקשורת אחד עם השני, כי, את יודעת, זה מגדיל את הסיכוי שלך לא למות?). לצורך המחקר משנת הצורה מקלפת מעצמה חתיכות ונותנת לוואיון - אה-הא! עוד פריט מידע שכנראה יהיה בעל חשיבות גדולה בהמשך, כמו התקשורת המוצפנת שלה! לפחות אני מקווה שזה יהיה חשוב למשהו בהמשך!אבל הבעיות של וואיון לא מתקרבות לבעיה של דאמאר שפתאום דוקאט בא לבקר אותו ומבקש “טובה”. מתברר שדוקאט לא נתן לכישלון ב-Covenant לעצור אותו והוא עדיין משרת נאמן של הרפאים ועכשיו הוא בדרך למימוש עוד מזימה זדונית שמצריכה ממנו לעבור ניתוח קוסמטי שיהפוך אותו לבאג’ורי, מהפך שאנחנו מספיקים לראות כבר בפרק הזה. ובכן, זה היה… מוזר? אני עדיין ממתין לפני שאני חורץ על זה דין, אבל בוודאי שלא ציפיתי שככה תיראה תחילת הסוף.אצל סיסקו הסיפור פשוט למדי, בינתיים: סיסקו כבר מתכנן לפרטי פרטים את הבית שיבנה; סיסקו מציע נישואין לקאסידי; קאסידי מסכימה; ג’ייק מתמוגג; בעצם כל העולם הבאג’ורי מתמוגג כי ה-Emissary שלהם מתחתן! הלכו התוכניות של סיסקו לחתונה צנועה. היחידים שלא מתלהבים הם הנביאים שטורחים לארגן לסיסקו חזיון שכולו “אנחנו ממליצים לך בחום לא להמשיך בכיוון הזה אחרת יהיה מה זה לא נעים ואה כן אגב דברים רעים הולכים לקרות בקרוב ראה עצמך מוזהר היכון היכון”. סיסקו מנסה למלמל משהו על כך שהגורל שלו הוא שלו ושהוא אדם בוגר ומה זה החרא הזה, אבל ממתי לנביאים אכפת מזה וחוץ מזה סיסקו, אתה עשית איתם עסקה! איך, איך שכחת את זה?בקיצור, הפרק הזה הכין את הבמה אל… משהו, אבל עדיין לא ברור לי בכלל מה המשהו הזה הולך להיות. יהיה מעניין. אני מקווה.בתמונה: דוקאט הבאג’ורי. כי הרגע הזה תופס בצורה מושלמת את תחושת הקריפיות וה”זה ממש לא מה שאמור להיות פה” שהפרק נתן לי.",
        "url": "/ds9//S07/E17/Penumbra"
      }
      ,
    
      "s07-e18-till-death-us-do-part": {
        "title": "עונה 7 פרק 18 - Till Death Us Do Part",
        "content": "הפרק הזה די ממשיך את הקו של קודמו, וזה… לא הדבר הכי טוב בעולם. אני מתפתה כבר עכשיו לומר שהפורמט הסריאלי של DS9 די נכשל - לכל הפחות, היו צריכים להתחיל איתו קצת יותר מאוחר ולהימנע מפרקים שנמתחים כמו הקודם והנוכחי. וכשהנוכחי סוף סוף עשה משהו מוצלח, גם את זה הוא קילקל קצת עם רגע עתיר קרינג’ בסוף.נתחיל ממה שהייתה נקודת השפל של הפרק הקודם ונותרה נקודת השפל של הפרק הנוכחי - עלילת וורף-עזרי. מה שקורה פה כואב לי בצורה כפולה: ראשית, כי DS9 ממש מתמחה בפרקי “זוג מוזר בצרה” ובדרך כלל זה מוציא ממנה את המיטב, ואילו כאן שום דבר טוב לא קורה; ושנית, כי וורף היה כל כך מוצלח בעונה 4 ועכשיו כל מה שיודעים לעשות איתו הוא מכות כושלות ומערכות יחסים כושלות.אז כן, וורף ועזרי התחילו את הפרק כשהם על ספינת ברין שנוסעת השד יודע לאן. הם מסיימים את הפרק על ספינת ברין שנוסעת השד ואנחנו יודעים לאן. פרט לכך לא הרבה משתנה. כל הזמן באים ברינים ומרביצים להם וחוטפים אחד מהם לחקירות. כל הזמן וורף מנסה להרביץ להם ולא מצליח. אחרי החקירות הקורבן מוחזר לחדר וממלמל כל מני מילות מפתח שמבוססות על הסטריאוטיפ שלו בסדרה - וורף ממלמל על ג’דזיה ואלכסנדר וסטו-וו-קור, ואילו עזרי ממלמלת על לעזור לגארק (Afterimage) ועל זה שאח שלה מוכשר (Prodigal Daughter) ועל זה שהיא לא רוצחת כמו ג’ורן (Field of Fire) ועל זה שהיא הייתה אשתו של וורף ולמה הוא לא מדבר איתה (כל פרק עזרי בערך) ועל זה שינשק אותה… ג’וליאן. זה מבאס לגמרי את וורף שמצותת לה.אוקיי, וורף, תקשיב, אנחנו צריכים לנהל שיחה ארוכה פה.אתה מבין שמה שבייסיקלי הולך פה הוא שלקחו אישה תמימה ותחת לחץ חברתי כבד השתילו בה זכרונות שהיא לא ביקשה ולא קיבלה הכשרה נכונה בהתמודדות איתם? זה שהשתילו בה את הזכרונות של אשתך המתה לא אומר שאשתך קמה לתחיה, זה אומר שאתה מקבל עמדת כוח שאסור לך לנצל לרעה. ואתה מנצל לרעה. כמה לרעה? אתה אומר לה “I thought that I had lost her forever, but you and I will have many years together”! האם יצאת מדעתך, וורף? האם אין בך כבוד? איך דבר כזה נראה הגיוני בכלל מנקודת מבט קלינגונית? ועוד אחרי שב-Shadows and Symbols כל הפואנטה של החלק שלך בפרק היה פרידה מג’דזיה שנכנסת לסטו-וו-קור!לא, מצטער, מאוד קשה לי לסלוח למי שזה לא יהיה הגאון שהחליט ללכת על קו העלילה הזה. ולא משנה אם הפואנטה פה היא לאכזב את וורף ולשלוח את עזרי לזרועות באשיר (למה? למה לעשות את זה?! אבל זה לפעם אחרת). ההצדקה היחידה היא לתת לוורף זפטה דומה לזו שבאשיר קיבל ב-Chrysalis שתאפשר לו להבין עד כמה מה שהוא עושה כאן פסול, אבל אני לא חושב שזה הולך לקרות. קו העלילה הזה הוא הדבר הגרוע ביותר שקרה לוורף (ולסדרה?) מאז Let He Who Is Without Sin.קו העלילה השני מתרחש אצל הדומיניון, ולא ממש קורה בו הרבה פרט לכך שתמיד כיף לראות את וואיון, ואנחנו הולכים ומרחמים על דאמאר יותר ויותר, בעיקר כשוואיון מעיר אותו בבוקר ואומר שיאללה, יוצאים למשימה מסתורית ודאמר המסכן אפילו לא הספיק להסתרק + המנטור שלו דוקאט קצת מטורלל, מתחפש לבאג’ורי ויוצא למשימות בשירות האלים החדשים שלו ואומר לדאמאר להתעשת ולהיות מנהיג הקרדסים ואיפה הקרדסי האמיץ ששירת יחד עם דוקאט ב-Return To Grace. כמעט! כמעט אנחנו בעד דאמאר! אבל שכחתם שהוא ירה בדם קר בזיאל המסכנה ב-Sacrifice of Angels? הו לא, אני עדיין מצפה לסוף כואב מאוד עבורו.סוף דבר לעלילת הדומיניון - כולם נכנסים לספינה ונוסעים ונוסעים ונוסעים ו… פוגשים את הברין שמביאים להם את וורף ועזרי בתור מתנה. מטרת המפגש: לכרות ברית בין הדומיניון והברין, מה ש”משנה את הכל” כפי שוואיון אומר. אוקיי, למה זה משנה את הכל? מי אלו הברין האלו בכלל? לקחתם גזע זניח וניפחתם את החשיבות שלו ולגמרי מאוחר מדי לעשות את זה בשלב הזה.קו העלילה של סיסקו הוא לא רע, אבל הוא לא מוסיף הרבה על מה שהיה בפרק הקודם. בהתחלה סיסקו מבטל את החתונה בעקבות איומי הנביאים, והיחידה שמבינה אותו היא קירה; אחר כך סיסקו מתחרט וממהר להתחתן עם קאסידי עוד באותו פרק, והיחידה שלא באמת שמחה היא קירה. הנביאים עדיין מנסים להזהיר את סיסקו גם במהלך החופה עצמה אבל הוא מתעלם. עכשיו אני באמת חושש שיקרה משהו רע… לקאסידי. אבל בינתיים כל העסק הזה נשמע מטופש למדי - איזו סיבה יש לכך שהטקס הפורמלי של חתונה ישנה משהו בצורה מהותית (למעט זה שעכשיו קאסידי כנראה תישאר בתחנה בעתיד הקרוב במקום לצאת למשימה שהיא תיכננה לצאת אליה)?מה שמשאיר אותנו עם קו העלילה המעניין ביותר בפרק הזה - קאי ווין. ווין מגיעה לתחנה לכבוד החתונה של סיסקו, שומעת ממנו על האזהרה מהנביאים, וכמו תמיד יודעת רק לנקוט בפאסיב אגרסיב של “איתי הנביאים אף פעם לא דיברו אישית”. רק שהפעם בדיוק כשהיא יוצאת מסיסקו הנביאים פונים אליה אישית. ואומרים לה שהסיסקו כבר לא כזה להיט והיא זו שתביא את הרסטורציה ויישלח אליה מדריך שיש לו את חוכמת האדמה ובלה בלה בלה. לא יודע מה איתכם, אבל כשהם אמרו שהסיסקו הכזיב אותם כבר היה ברור לי שלנביאים עדיין אין כוח אל קאי ווין, ומי שפונים אליה פה הם הרפאים.המזימה ממשיכה בצורה סבירה והגיונית - דוקאט מגיע לבקר את ווין בתחפושת של חקלאי פשוט שבא לבקש עזרה ואומר את כל הדברים שנדרשים כדי להשתלב אסטרטגית עם החזיון של ווין ולגרום לה להאמין שהיא הפכה להיות המשיחה החדשה של הבאג’ורים ודוקאט הוא המדריך שלה. כל זה עשוי טוב מאוד, ואני באמת יכול להבין את ווין המסכנה שנופלת קורבן לפעם היחידה שבה היא באמת הולכת עם הדת שלה עד הסוף. עדיין לא ברור לאן קו העלילה הזה הולך, אבל זה מעניין ומוצלח ו… אוי שיט, הוא בא לבקר אותה באמצע הלילה כשהיא יוצאת מהמיטה עם שיער פרוע והם מתנשקים ומה. זה. החרא. הזה. מי. כותב. את. זה. למה. השימוש. הזה. בכל. קלישאה. בלתי. נסבלת.אז אם לסכם - בינתיים אני לא ממש מתרשם ממה שהולך פה ויש יותר מדי דברים שמעצבנים אותי; מצד שני, כן בונים כמה כיווני עלילה שיכולים להתפתח יפה. אבל אתם יודעים מה חסר לי? או’ברייאן! איפה או’ברייאן?! תנו לו קו עלילה רציני משלו, סוף כל סוף! או לפחות את האלאמו!",
        "url": "/ds9//S07/E18/Till_Death_Us_Do_Part"
      }
      ,
    
      "s07-e19-strange-bedfellows": {
        "title": "עונה 7 פרק 19 - Strange Bedfellows",
        "content": "הבשורות הטובות הן שמשהו סוף סוף זז הפרק. הבשורות הרעות הן שזה קרה בחמש הדקות האחרונות. עוד בשורות רעות הן שזה קרה לשתי דמויות משנה: קאי ווין ודאמאר. עכשיו, שיהיה ברור, אין לי בעיה עם דמויות משנה. גם אין לי בעיה עם קאי ווין ודאמאר ספציפית, אבל מה שקורה לנו כרגע הוא שאנחנו בדהרה מהירה לקראת סוף הסדרה וכל הדמויות הרגילות נדחקו לשוליים. אודו? לא מופיע. קווארק, באשיר ואו’ברייאן? סצינה קצרצרה ולא חשובה של געגועים לעזרי. קירה? סצינה בודדת. ואם כבר דמויות משנה, איפה גארק? איפה נוג ורום? ויק פונטיין? קייקו או’ברייאן? נראה שהסדרה די שוכחת את עצמה בכל ה”בואו נסיים את זה” הזה.קו העלילה של קאי ווין ממשיך בצורה די חלקה את זה של הפרק הקודם - לעשות לנו קרינג’ עם רמיזות לסקס של ווין ודוקאט ובכלל סצינות מעיקות שלהן, אבל אז מגיעה תפנית די זריזה: אחרי שבפרק הקודם דוקאט עבד קשה כדי לעבוד על ווין לחשוב שהנביאים שלחו אותו, עכשיו הרפאים מתגלים לה ומספרים לה בדיוק מי הם, ודוקאט גם כן משתף עם זה פעולה. זה הימור שלא כל כך ברור לי כי הוא שולח את ווין לים של חיבוטי נפש שבמסגרתם היא מגרשת את דוקאט ומזמנת את קירה וכמעט משתכנעת לעשות את הטוב בעיני הנביאים - עד שהיא מבינה שזה יהיה כרוך בלפרוש מתפקידה בתור קאי. אז בסוף הפרק היא כבר נותנת נאום נגד האלים המזוייפים האלו והסיסקו שלהם וכל מי שינסה לעצור אותה מוהאהאהא. אז ההימור הצליח, אבל נראה לי שרק בגלל גחמת התסריטאי ולא בגלל שמשהו באופי של ווין מצדיק את זה. כמובן, ווין הייתה דמות שלילית ביותר מהרגע הראשון בסדרה, אבל לזרוק הכל כדי לשתף פעולה עם מי שהם בעיקרון השטן? זו מרגישה לי כמו קפיצה גדולה מדי.קו העלילה של סיסקו מוקפא כרגע - נותנים לו כמה דקות שיחה עם מרטוק על חיי משפחה, וכמה דקות עם קאסידי, ואני מניח שזה בערך מה שיהיו מוכנים לתת לפני שיפוצצו לו את הכל בפרצוף.וזה משאיר אותנו עם קו העלילה בקרדסיה. כזכור, הברין זה עתה הצטרפו לדומיניון, ויש לזה מחיר - מחיר שהקרדסים הולכים לשלם, כי מסתבר שההסכם עם הברין כולל ויתור על כל מני שטחים של קרדסיה. האם דאמאר מרוצה? לא. פרט לכך, אחד מכוכבי הלכת הקרדסיים מותקף על ידי קלינגונים והם זקוקים לסיוע - וואיון מבטיח שיטפלו בזה. תנחשו מה מתברר בסוף הפרק? שוואיון בכוונה לא טיפל בזה ו-500,000 קרדסים נהרגו וזה לא מזיז לדומיניון את קצה הזרת. האם דאמאר מרוצה? לא.בינתיים, וורף ועזרי בתא הכלא שלהם ממשיכים לדסקס את יחסיהם לאן. זה נורא. כמה אפשר לפמפם סיפור שלא הייתה שום סיבה לספר? בסוף זה “נפתר” כששני הצדדים מבינים שהם לא אוהבים זה את זו. יופי. למי אכפת? למה הקדשתם לכל זה זמן? אבל חוץ מהניג’וס הזה, יש לוורף ועזרי מטרה פונקציונלית פה - ראשית, הם ראו את כריתת הברית עם הברין, אם הם יברחו הם יוכלו להזהיר את הפדרציה. שנית, הדומיניון והקרדסים די רוצים להוציא אותם להורג כי ככה. החקירות שלהם אצל הברין לא הניבו מידע מעניין במיוחד, אז וואיון ודאמאר באים לנסות לשנורר עוד. כשהם לא משתפים פעולה, וואיון נעשה גועלי במיוחד.בכלל, הוואיון 7 הזה גועלי במיוחד. אהבתי יותר את וואיון 5. הנה, תראו: הוא אשכרה נצמד אל עזרי ואומר לה כמה חבל יהיה למות לפני שד”ר באשיר ידע איך היא מרגישה כלפיו (המידע שהברין שלפו ממנה). איזה רוע! הוא… אה, הוא התקרב יותר אל וורף ועזרי ועיצבן את וורף יותר מדי, אז אנחנו מקבלים את רגע האלימות המזעזעת המספק ביותר בסדרה: וורף תופס את וואיון ושובר לו את הצוואר. האם דאמאר מרוצה? הו, כן, דאמאר כל כך כל כך מרוצה! למרות שהוא טורח לציין במרירות שפשוט הולכים לייצר עכשיו וואיון 8 ואם וורף באמת היה רוצה לגרום נזק הוא היה צריך להרוג את דאמאר, כי יש רק דאמאר אחד. האם דאמאר הפך לדמות כיפית? כן, בהחלט.אחרי כל זה לא ממש מפתיע שדאמאר יורה בגב של הג’אמהדר שלוקחים את וורף ועזרי אל ההוצאה להורג שלהם, ונותן להם נתיב מילוט מקרדסיה בדמות ספינה עם המסר שיש לפדרציה בן ברית בקרדסיה. ואז הוא יכול ללעוג לוואיון 8 שצריך לספר על הבריחה למייסדת:DAMAR: Oh, I’m sure she’ll understand. But if she doesn’t, I look forward to meeting Weyoun Nine.אז מה היה לנו פה בעצם? היפוך תפקידים מעניין בין הקרדסים והבאג’ורים. הקרדסים התחילו את הסדרה בתור הרעים והבאג’ורים בתור הטובים, והנה מנהיגת הבאג’ורים משנה את עורה, בוגדת בכל עקרונותיה והופכת למשרתת של הרוע המוחלט מבחינה. בינתיים, מנהיג הקרדסים משנה את עורו, מפסיק לשרת את הרוע המוחלט מבחינתו ודבק בכל עקרונותיו - להבדיל מקאי ווין שמבהירה יפה שלא אכפת לה משום דבר פרט לעצמה, דאמאר הוא בבירור פטריוט שאכפת לו מהקרדסים וזה מה שמניע אותו לבגוד. שני קווי העלילה הללו בהחלט יכולים להמשיך להתפתח יפה ואני מקווה שיעשו את זה - אבל בבקשה, שזה לא יבוא על חשבון כל יתר מה שהיה בסדרה עד כה!",
        "url": "/ds9//S07/E19/Strange_Bedfellows"
      }
      ,
    
      "s07-e20-the-changing-face-of-evil": {
        "title": "עונה 7 פרק 20 - The Changing Face of Evil",
        "content": "העלילה זזה עוד קצת קדימה בשתי החזיתות שלה. בזמן שחזית ענייני הברין-קרדסים-פדרציה הפכה למלהיבה סוף סוף, חזית הבאג’ורים-ווין-דוקאט צללה לתהום, עם מפגן אימים של חוסר הגיון מוחלט. אבל למי אכפת מהם כשיש את… את דאמאר? מה הולך פה? איך קרה שדאמאר הפך להיות הדמות שבמרכז הסדרה? כולנו נסכים שדאמאר הוא מעולה, אבל איך כולם הפכו להיות דמויות משנה שלו?נתחיל עם קו העלילה הבאג’ורי שהוא כל כך גרוע שבאמת כואב לי לתאר אותו. כזכור, בסוף הפרק הקודם קאי ווין הומרה להיות חסידה של הרפאים, ובפרק הזה היא מתחילה במזימה שלה לעשות… מה בדיוק? ובכן, דוקאט מספר שהמטרה היא לשחרר אותם מהכלא שלהם במערות האש או מה שזה לא יהיה, ושהמפתח לכך הוא בספר ה-Kosst Amojan שעליו לא שמענו כלום עד לרגע זה. גם קודם זה היה קת’ולהו, אבל עכשיו כשיש לנו גם את הנקרונומיקון מעורב… אבל זה מילא. זה סתם מקגאפין. מה שהופך את החלק הזה בפרק למגוחך כל כך הוא קלישאה אחרת שבה הוא משתמש.לקאי ווין יש עוזר בשם סולבור, שכבר בפרקים הקודמים לא חיבב את דוקאט במיוחד. בפרק הזה הוא רואה את ווין הולכת ומשתגעת, מזמינה מהספריה ספר מרושע במיוחד שלא נפתח מאות שנים, ואז עוד שלל ספרים שיעזרו לה להבין למה כל הדפים בו ריקים; והוא רואה את דוקאט משתולל; והוא חוטף מכות מדוקאט כשהוא מנסה להחזיר ספרים לספריה. האם הוא אמור להתחיל לחשוד? כן! האם הוא אמור לבצע תחקיר ולגלות שמי שדוקאט מתחזה אליו מת כבר תשע שנים, ובעזרת בדיקת DNA לגלות שזה דוקאט עצמו? ובכן… לא! הוא לא אמור! כי לא ייתכן שהכיסוי של דוקאט כל כך גרוע! אבל זה בדיוק מה שקורה.ומשזה קורה - משסולבור הבין שקאי ווין היא קורבן למניפולציות של הקרדסי השנוא ביותר בבאג’ור - מה הוא עושה? האם הוא קורא לשומרים? לא… האם הוא מדווח לראש הממשלה שאקאר? לא… האם הוא מספר למישהו מהודקים האחרים? לא… האם הוא מנסה לרצוח את דוקאט עצמאית? לא… אז מה הוא עושה? הולך ומתעמת עם קאי ווין ועם דוקאט ביחד. ביחד! כשדוקאט שם! וסולבור מספר הכל! לדוקאט! שקודם כיסח אותו במכות! שיכול להרוג באג’ורי בלי למצמץ! ואז כמובן שסולבור מת… כי קאי ווין דוקרת אותו, אחרי שנראה היה בהתחלה שתשתמש בסכין בכלל על דוקאט. זה היה מטופש בצורה שלא תאומן, והדובדבן שבקצפת הוא שרגע אחר כך ווין רצה אל הספר עם הסכין נוטף הדם, וכשהוא נוגע בספר - בום! הדפים הריקים מתמלאים בהוראות הפעלה להשמדת באג’ור. זה כבר באמת יותר מדי בשבילי. הבאג’ורים והדת שלהם תמיד היו חלק חלש מהסדרה, אבל הכתיבה פה כל כך חובבנית שאני בהלם.…אבל בואו נחזור לדברים נחמדים כמו דאמאר.וורף ועזרי חוזרים הביתה, אחרי שהתריעו מראש בפני הפדרציה על הברית החדשה של הדומיניון עם הברין. זה משנה… שום דבר? הברין תוקפים את כדור הארץ בסבבה שלהם, ולמרות שהם מובסים, הם גורמים מספיק נזק כדי שיקחו אותם ברצינות. וואיון וברין המחמד שלו “גור” מתמוגגים. דאמאר מנסה לקלקל את השמחה ולהסית את הברין נגד הדומיניון כשוואיון לא מקשיב. וחוץ מזה הוא מתכנן מבצעי גרילה נגד הדומיניון מתחת לאף של כולם.בינתיים מנסים להזכיר לנו שיש את או’ברייאן ובאשיר והאלאמו שלהם בסדרה, הפעם עם דגם שהם עובדים עליו במטרה לגלות איך לנצח את הקרב הבלתי אפשרי הזה. מה שמוביל את וורף לנחור בבוז עליהם באוזני עזרי כי הם משחקים בצעצועים. זה אותו וורף שב-Rules of Engagement גילינו שהוא מכור למשחקי מחשב, כן? אבל אולי הוא חושב שאם זה עם הולוגרמות ולא עם דגמים אז זה הדבר האמיתי. כמו כן עזרי עדיין מאוהבת בבאשיר ולנו עדיין לא אכפת ולמה אתם בכלל ממשיכים לחפור בנושא הזה.כמו כן מזכירים לנו שסיסקו נשוי לקאסידי כבר שלוש דקות וכבר נכנס ללחץ כשהיא מנסה לבשל ולא מצליחה, ומנסה למשטר אותה ולאסור עליה לצאת למשימה עם הספינה שלה. עד שבסוף הפרק הוא מתרצה ומסכים. ומה עכשיו? יהרגו אותה במהלך המשימה? אם כן, זה יהיה מגוחך - זה בדיוק הדבר שהנישואין לא השפיעו עליו. אבל נחכה ונראה איך זה יתפתח.חוץ מזה, זוכרים את גאראק? נכון שאתם אוהבים את גארק? נפלא! כי אין גארק בפרק הזה. בכלל. מה יהיה?ואז הברין תוקפים את איפה שזה לא יהיה שהפדרציה ניצחה בו ב-Tears of the Prophets ומנסים לכבוש אותו מחדש, מה שיחסל את ההישג היחיד של הפדרציה במלחמה. אז הדיפיינט יוצאת עם צי שלם לקרב הזה, ו… נכתשת באכזריות. לברין יש יריה קסומה שמשתקת לחלוטין את הדיפיינט, סיסקו נאלץ להורות על נטישה, והדיפיינט מתפוצצת על המסך יחד עם שאר הצי.זו כנראה הדמות המרכזית ביותר מבין הדמויות ה”טובות” שהסדרה עוד תרשה לעצמה לחסל. אני מקווה. בואו נכריז על דקת דומייה לזכר חברתנו האהובה…בעצם לא! יודעים מה, אני מרוצה שהסדרה סוף סוף נזכרת שהיא אמורה להתרחש על תחנת חלל! בואו ונראה איך והאם התחנה הזו תהפוך להיות מרכזית במה שעומד לקרות בהמשך.כמו כן נשאלת שאלה פשוטה מאוד - אם כל הצי התפצפץ, למה הדומיניון לא פשוט מחסלים את כל מי שברכבי החילוץ? התשובה היא שככה, זה למה. המייסדת ממלמלת משהו על הפגיעה במוראל שהחיילים שהפסידו יפיצו כשהם יחזרו לפדרציה. אוקיי, גברת מייסדת, ככה זה הולך: אתם לוקחים בשבי את כל מי שהצליח לברוח; אתם משאירים בכלא את אלו שחשובים, למשל סיסקו; אתם משחררים את אלו שלא חשובים. לא מסובך. אבל אם הייתם עושים את הדבר ההגיוני, הסדרה הייתה נגמרת כאן. אז אתם לא. עוד קטע נטול הגיון. אני לא מעריך סדרות שנזקקות לחוסר הגיון שכזה.כשכולם חוזרים לתחנה, מה שברור הוא שחייבים למצוא דרך כלשהי להתמודד עם הנשק של הברין או שהפדרציה היא היסטוריה. אבל אין להם זמן… או שיש להם? דאמאר עולה לשידור חי בטלוויזיה ומכריז על מרד וגורם לכולנו להריע וכוחות הגרילה שלו כבר השמידו את מה שהכי כואב לוואיון שרק אפשר - מתקן השיבוט שהיה אחראי בפרט על ייצור הכפילים שלו. “אני עלול להיות הוואיון האחרון!”. אוהבים אותך וואיון, אל תמות עד הפרק האחרון בבקשה. אבל אז תמות, כן.שימו לב שדאמאר ביצע את כל התוכנית שלו מבלי שיזדקק בכלל לסיוע הפדרציה - אז כל הקטע של לשחרר את וורף ועזרי בפרק הקודם כדי שיגלו לסיסקו שיש לפדרציה בן ברית היה מיותר. מה שאומר שכל קו העלילה של וורף ועזרי היה מיותר, כי חלק ה”יחסינו לאן” בו היה מיותר מאז ומתמיד, וראינו שהיבט ה”וורף ועזרי חוזרים עם מידע” לא היה רלוונטי לכלום, והיבט ה”בואו נראה מה קורה אצל האויב” היה מיותר כי מראים לנו מה קורה אצל האויב גם בלי שוורף ועזרי יהיו נוכחים. בקיצור, אפשר להתלונן על כך שהסדרה משכה זמן במשך העונה ו”בזבזה” פרקים, אבל זה לא מתקרב בכלל לבזבוז שהיה בשלושת הפרקים הראשונים של הקשת העלילתית הזו. לא נורא, אנחנו במגמת שיפור מתמדת ונראה שעכשיו הגענו אל הישורת האחרונה ודברים יתחילו לזוז.עם גארק. בבקשה תביאו לנו את גארק. הוא הדמות הכי טובה בסדרה, זוכרים? תנו. לנו. גארק.בנימה אישית יותר, לפרק הזה הייתה משמעות מיוחדת עבורי כי הוא זה שגרם לי לראות את הסדרה מלכתחילה. נקלעתי אליו כמעט במקרה בדפדוף אקראי ב-Memory Alpha בזמן שקראתי דברים על TNG בכלל, ונראה לי שחשבתי לעצמי שהשם של הפרק הזה כל כך פומפוזי ומגוחך שאני חייב לראות על מה הוא. ואז גיליתי ש-DS9 נגמרת ברצף של 9 פרקים והתחלתי להיות סקרן. עד אז ראיתי רק את TNG מכל סטאר טראק, ולא תכננתי לראות שום דבר אחר; מרגע זה והלאה DS9 הייתה ברשימת הצפיה שלי, לכשיזדמן. וכשיעל פורמן התחילה לכתוב את “יעל רואה TOS” זה נתן לי את הדחיפה האחרונה להתחיל. ה”מחיר” ששילמתי על כך הוא בספוילרים: אבל מכיוון שלא הכרתי כלום בסדרה, המידע היחיד שקראתי על הפרק ובאמת נחקק מספיק כדי שאזכור אותו עד עכשיו היה סופה העגום של הדיפיינט, כך שאין לי ממש על מה להתלונן. מכאן והלאה עד סוף הסדרה אני נטול ספוילרים כמעט לחלוטין - ואני במתח!",
        "url": "/ds9//S07/E20/The_Changing_Face_of_Evil"
      }
      ,
    
      "s07-e21-when-it-rains": {
        "title": "עונה 7 פרק 21 - When It Rains...",
        "content": "זה היה עוד פרק של “כל מני קווי עלילה מתפתחים לאט ושום דבר דרמטי לא קורה”, אבל קווי העלילה היו מוצלחים ולשם שינוי עירבו את הדמויות של DS9 אז אני מרוצה. היו לנו הפרק לא פחות מארבעה קווי עלילה שונים שכולם יהיו כנראה קריטיים להמשך.ראשית, קו העלילה של קאי ווין ודוקאט ממשיך להיות גרוע ואני שמח שקצת דחפו אותו לשוליים הפעם. כל מה שמשתנה הפרק הוא שדוקאט מנסה לקרוא את הנקרונומיקון ומתעורר כתוצאה מכך כי למה לא בואו נכניס עוד מיסטיקה. קאי ווין טוענת שהרפאים לקחו את מאור עיניו בגלל חוסר ציות או משהו ומגרשת אותו לרחוב כי באופן כללי היא די שונאת אותו כי כולם שונאים את דוקאט. מכיוון שדוקאט הוא כבר לא דמות מעניינת או סימפטית בשום צורה, לא ברור לי למה שלמישהו מאיתנו יהיה אכפת אם מגרשים אותו לרחוב או לא. נראה לאן זה הולך להתקדם מכאן.קו העלילה השני הוא קלינגוני טיפוסי. כלומר: הוא כולל הרבה חבר’ה שחותכים לעצמם את כף היד וכל מני תוכניות צבאיות מטומטמות. והפעם: גאורון מגיע לתחנה כדי לתת למרטוק את עיטור העוז והגבורה והאומץ והתעוזה ומה שלא תרצו. זה כולל טקס שכולל חיתוך ידיים, כולל של בנג’מין “אין מה לעשות איתי בפרק אז דחפו אותי לכאן” סיסקו ואדמירל “כן גם אני” רוס. אחר כך מתגלה באופן לא כל כך מפתיע שכל הטקס והכבוד הללו מיועדים כדי שגאורון יבעט באלגנטיות קלינגונית אופיינית את מרטוק מתפקיד הרמטכ”ל של המלחמה ויתחיל לקדם תוכניות של “בואו ניכנס בדומיניון בכל הכוח נו זה בטח יעבוד מה אתם כבדים”. אני מניח שלא הרבה יישאר מגאורון בקרוב, והשאלה האמיתית היא אם מרטוק בדרך להפוך לגאורון הבא (הוא כמובן מכריז באוזני וורף שהוא חייל ולא פוליטיקאי. כן, קלינגון חמוד שלי, אני בטוח שאצל הקלינגונים יש הבדל).קו העלילה השלישי נקרא “או’ברייאן ובאשיר עושים דברים” (או ליתר דיוק, באשיר עושה דברים ואו’ברייאן מסתכל לו מעבר לכתף ומעיר הערות). זה מתחיל בצורה שמזכירה באופן חשוד את סצינת ה”וואיון מבקש מהמייסדת דגימה” - גם באשיר מבקש מאודו אצבע בשביל… איזה ממבו ג’מבו רפואי שהיה יכול להיות רלוונטי באותה מידה בכל שבע השנים האחרונות? נו טוב. זה קיים רק כדי שבאשיר יגלה שאודו חולה באותה מחלה של המייסדים. אופס. בהמשך הפרק גם יראו לנו תסמינים ראשונים מתחילים להופיע אצל אודו, בסינכרון מרשים עם הזמן שבו באשיר גילה את זה עצמאית.באשיר די בטוח שיצליח למצוא מרפא למחלה והוא מתחיל לחקור אותה במרץ ואז נזקק לאיזה קובץ של בדיקה רפואית שערכו לאודו בסטארפליט לפני כמה שנים. ומתברר שמשום מה סטארפליט לא ששים לתת לו משהו שעשוי לרפא את המייסדים. אז באשיר צורח קצת על אנשים ואז מבקש עזרה מסיסקו ומקבל קובץ מזוייף. מה זאת אומרת מזוייף? זהה אחד לאחד לקובץ של ד”ר מורה על אודו בשלב שעדיין היה עיסה. ובאשיר מסוגל לדעת את זה כי… כי הוא מחשב אנושי! על אדם! בני אדם פשוטים כמונו היו נאלצים פשוט להריץ diff על כל קבצי הבדיקות של אותו שיש להם כדי לגלות את הזהות!באשיר מסיק שמדור 31 עומד מאחורי כל התעלול הזה כי… כי אלו דברים שמדור 31 עושים, או משהו. ומכאן מגיעה גם הקפיצה הלוגית הבאה - שהנגיף נוצר על ידי מדור 31 ושאודו הודבק בנגיף בזמן הבדיקה שלו בסטארפליט, והוא זה שהעביר את המחלה הלאה, כשהדבקה מתבצעת דרך ה… אה… “התממשקות” של משני צורה. כזכור, אודו התממשק עוד, ועוד, ועוד עם המייסדת בזמן הכיבוש של DS9. זה טוויסט נחמד למדי בעלילה! רק חבל שמצטרף אליו שכנוע פנימי עמוק של או’ברייאן שאם מדור 31 פיתח את המחלה, גם יש לו תרופה עבורה. לא ככה דברים כאלו עובדים, או’ברייאן!מכל מקום, מערכה אחרונה של “באשיר נגד מדור 31” נשמעת לי כמו פוטנציאל לכיף גדול. אני מרוצה מהכיוון הזה, מה גם שמציאת המרפא למחלה עשויה להיות המפתח לסיום של המלחמה. נחיה ונראה.אגב, זוכרים שפעם היה משנה צורה שקראו לו “לאאס”? אתם יודעים, לפני שבעה פרקים בערך? זוכרים שהוא התממשק עם אודו ולכן הוירוס עבר אליו? זוכרים שהוא מחפש את כל שאר משני הצורה התמימים בגלקסיה ולכן כנראה ידביק כל אחד מהם שיצליח למצוא? נכון שאתם מתפארים ב”אנחנו סדרת תחנת חלל ולא ספינת חלל ולהכל יש השלכות שחוזרים אליהן”? ונכון שלעולם לא תתייחסו לכך שצריך למצוא את לאאס ולהזהיר אותו/לתת לו את הריפוי? בוודאי שלא תתייחסו. רק מוודא.הקטעים של באשיר משמשים את הסדרה גם כדי לנסות לקדם את הרומן באשיר-עזרי שלא באמת מעניין אף אחד ולכן נדחק לרמת ההפוגה הקומית. זה מתחיל בכך שבאשיר מדבר עם או’ברייאן על כך שעזרי מתחמקת איתו כי הוא לא ראה אותה כבר ימים. לזה עונה או’ברייאן בכך שהתחנה גדולה. אחר כך מתברר שבאשיר זימן את עזרי אליו בתואנה שהוא צריך לדבר איתה על התוצאות הרפואיות שלה. ראיתם מה זה? האיש לא למד כלום מ-Chrysalis! לפחות או’ברייאן שואל אותו במפורש אם זה לא אתי או משהו. כשעזרי באה ובאשיר מסמן לאו’ברייאן להסתלק, או’ברייאן נותן לנו, בפניה אל עזרי, את השורה הקומית הטובה ביותר בפרק:O’BRIEN: It was good running into you. I haven’t seen you in days.ועזרי מנסה לומר לבאשיר שהיא מאוהבת בו אבל הוא מפסיק לעקוב אחריה בשלב שבו הוא חושב שהיא הולכת להתחתן עם וורף, כי אז הבדיקות של אודו מתחילות לצפצף וכל השאר היסטוריה.זה משאיר אותנו עם קו העלילה האחרון, הטוב ביותר, שממשיך להיות קשור אל דאמאר ותנועת המחתרת שלו, אבל מכניס את המיטב שב-DS9 לעסק. אתם מבינים, דאמאר לא באמת יודע איך עושים מחתרת ומאבד אנשים על שטויות. הוא צריך סיוע מבני בריתו בפדרציה. אז את מי נשלח? מי מבינה במחתרות? או, נפלא, קירה. ובתור בונוס בואו נשלח איתה את אודו וגארק. גארק! סוף סוף!זה כיוון מוצלח מאוד ואני מקווה שזה ישתפר בפרקים הבאים. בינתיים זה נתן לנו לראות את קירה במדי סטארפליט (כי מדי באג’ורים ירגיזו מדי את הקרדסים) + סצינה של קירה משכנעת את דאמאר לפעול גם נגד מטרות שמאוישות על ידי קרדסים כי הקרדסים הללו הם משתפי פעולה עם האויב + סצינה שבה הסגן של דאמאר מעלה את זה שאודו היה משתף פעולה עם הקרדסים בזמן הכיבוש וכמעט מחוסל על ידי קירה בו במקום. נוסיף לזה את העובדה שקירה לא שכחה שדאמאר הרג את זיאל - ואני מניח שגם גארק לא שכח, כך שיש לנו פה סיר לחץ לא קטן. אגב, נדמה לי שזו הפעם הראשונה בסדרה שבה רואים את גארק עם יותר מקרדסי בודד נוסף.אז זהו. סיימנו עם הקצאת התפקידים לכל דמות לקראת סיום הסדרה ואפשר להתחיל את הצלילה המטורפת אל סופה. כלומר, הקצאת תפקידים לכל דמות חוץ מקווארק (מביא קפה לבאשיר כדי לעזור לו למצוא תרופה לאודו ופרט לכך לא קיים) וג’ייק (היה פעם מישהו כזה?) ונוג (ראינו אותו בפרק הקודם אז אני מניח שנחכה לפרק הסיום או משהו) ורום (מי?).",
        "url": "/ds9//S07/E21/When_It_Rains"
      }
      ,
    
      "s07-e22-tacking-into-the-wind": {
        "title": "עונה 7 פרק 22 - Tacking Into The Wind",
        "content": "אוקי, וואו, זה היה מצוין. סוף סוף קווי העלילה התחילו להתקדם, ובינתיים זה משתלם ביותר.כזכור, בפרק הקודם היו לנו ארבעה קווי עלילה: דוקאט-ווין, גאורון-מרטוק, באשיר-או’ברייאן וקירה-אודו-גארק-דאמאר. מאז עברו בתוך הסדרה כמה שבועות. קו העלילה של דוקאט-ווין זכה לטיפול מצוין בפרק הזה: לא הזכירו אותו בשום צורה. קו העלילה של או’ברייאן-באשיר התקדם טיפה - באשיר עדיין לא הצליח למצוא תרופה, אבל או’ברייאן עולה על רעיון איך להכריח את מדור 31 להתערב בסיפור ולחשוף את עצמו לתגובת נגד - באשיר יספר לסטארפליט שהוא מצא את התרופה, ובואו נקווה שמדור 31 לא יחליט שהפתרון הטוב ביותר הוא פשוט להתנקש בבאשיר.בגזרת גאורון-מרטוק משתמר הסטטוס שבו גאורון שולח את מרטוק למשימות התאבדות והורס לפדרציה כל סיכוי להחזיק מעמד במלחמה עד שיצליחו למצוא פתרון לנשק של הברין, שרק הספינות של הקלינגונים יודעות איך להתגונן מפניו בזכות איזה טכנובאבל. בקיצור, גאורון חייב לעוף, אבל מרטוק דבק בגישת ה”אני רק חייל” ומסרב לעשות שום דבר בנושא. זה נותן לוורף סוף כל סוף הזדמנות לעשות משהו מעניין מאז מי יודע מתי.סיסקו הוא זה שנותן לוורף את המשימה של לפתור את בעיית גאורון ולא משנה איך, אבל את הפוש האמיתי נותנת עזרי, שנותנת נאום ארוך על האימפריה הקלינגונית הגוססת בגלל האופן שבו נותנים למנהיגים מושחתים כמו גאורון להשתולל. שיחת וורף-עזרי הזו מראה שכן יש טעם ועניין באינטראקציה שלהם, פשוט לא ה… דבר הזה, שהיה בתחילת הקשת העלילתית הזו.ההמשך די ברור - בזמן מועצת הקרב הבאה, גאורון נותן למרטוק עוד משימת התאבדות. מרטוק מסכים כמו ילד טוב. וורף קם ופותח את כל הג’ורה על גאורון, והופה, זמן באת’לת’. לא היה בסדרה אף אחד שניצח את וורף בקרב פנים אל פנים, וזה לא הולך להתחיל עכשיו. קצת נותנים לנו דרמטיזציה שבה גאורון מעיף את וורף דרך חלון ומנפנף עליו נשק כדי “להכריח” את וורף להרוג אותו בתור הגנה עצמית - לא יעלה על הדעת שנראה את וורף פשוט הורג את גאורון כי צריך, מה? וזו כמובן גם נקמה אישית מתוקה עבור וורף כי גאורון הוא זה שהפך אותו למנודה מלכתחילה, ב-The Way of the Warrior.מייד אחרי שוורף הורג את גאורון כל הנוכחים בחדר מחליטים למנות אותו לקיסר הקלינגון החדש, מה שגורם לי לתהות לגבי ההגיון בשיטת המינויים שלהם. היחיד שיש לו הגיון הוא וורף, שכמובן מעביר את הכבוד אל מרטוק. עכשיו אני ממש מקווה שמרטוק יצליח לשרוד את הפרקים הקודמים כי הוא בהחלט המנהיג האידאלי של הקלינגונים שאפשר להעלות על הדעת.כל זה עושה לכם דז’ה-וו? בהחלט ייתכן… אם נקפוץ קצת אחורה, לעונה 4 של TNG (עם ספוילרים, כמובן), אולי נזכור איך ב-Reunion הקיסר הקלינגון הקודם נרצח, ועלו שני מועמדים להחליף אותו: גאורון ודוראס. גאורון היה סתם מישהו שבא משום מקום חשוב, אבל דוראס צץ כבר בפרק קודם שבו הוא… הכתים את כבוד המשפחה של וורף. ב-Reunion הוא עושה עוד כל מני מעשי נבלה שגורמים לוורף לצאת נגדו לקרב ולחסל אותו. במילים אחרות, זו כבר הפעם השניה ברציפות שוורף קובע את זהות שליט הקלינגונים אחרי חיסול האלטרנטיבה. הספק לא רע, וורף. כמו כן אני ממליץ למרטוק לא להרגיז את וורף בשום צורה.קו העלילה המרכזי של הפרק הוא זה של קירה-אודו-גארק-דאמאר. עם כזה הרכב, אפשר להיכשל? האמת שאי אפשר.אנחנו מתחילים עם קירה שנוזפת בקרדסים על עוד פעולת גרילה שהצליחה אבל סובלת מחובבנות. האופוזיציה לקירה היא קרדסי בשם רוסוט, שבינתיים שיתף פעולה עם דאמאר מהרגע הראשון ודאמאר נותן לו גיבוי מלא, גם נגד קירה. כרגע. בינתיים אודו חוזר ממשימה מוצלחת אחרת ודי קורס בפינה, במצב קטסטרופלי שחמור בהרבה מזה של המייסדת. כשגארק מתחקר אותו, הוא מסביר שככל הנראה שינויי צורה מאיצים את התקדמות המחלה, ובגלל משימות הגרילה של השבועות האחרונים הוא עשה המון מהם.זה… זה פתרון ממש הגיוני, למעשה, לשאלה שהטרידה אותי מהפרק הקודם - אם אודו הודבק ראשון, למה המצב שלו (היה) פחות גרוע מאשר של המייסדת? מיעוט שינויי צורה לעומת המייסדת זה הסבר הגיוני לגמרי שתואם את הדמות של אודו. השאלה הפתוחה היחידה שנשארה לי לגבי עניין ה”אודו הוא פציינט 0” היא מה קורה ברביע גאמה - האם גם שם המייסדים חולים, ואם כן - איך?אבל אף אחד לא זוכר את רביע גאמה יותר. מאז Children of Time הוא לא קיים מבחינתנו.אגב, אם הזכרנו גם את המייסדת - אנחנו מקבלים הצצה קצרה אליה ואל וואיון. וואיון מנסה לשמור על אופטימיות כלשהי לנוכח המצב העגום של הדומיניון; המייסדת מבהירה לו שהיא הייתה מחסלת אותו מזמן אם מתקני השיבוט היו פעילים ומתחילה להציע כל מני פשעי מלחמה לבצע נגד האזרחים הקרדסים כדי לטפל במרד. ואז מסיימת בלשאול את וואיון האומלל שוב האם יש צפי למתקני השיבוט הללו. טיפוס לא נחמד כל כך, המייסדת.חזרה אל קירה ושות’, הם מזהים הזדמנות פז לעזור לסטארפליט להתמודד עם הנשק של הברין - להשתלט על ספינת ג’אמהדר שבדיוק מתקינים בה נשק כזה. רוסוט מתנגד למשימה הזו אבל דאמאר מבהיר שהפעם, לעזור לסטארפליט זה לעזור לקרדסים. גארק מצידו מנסה להזהיר את קירה שהמצב של אודו חמור יותר ממה שהוא נותן לה לראות - אבל כמובן שקירה יודעת. ובכל זאת לוקחת את אודו למשימה.בזמן שקירה מתכוננת למשימה מגיע רוסוט להציק לה שהיא בעצם פה רק כדי להרוג קרדסים ועוד ניג’וסים, וכשהיא מנסה לנפנף אותו הוא מנסה להרביץ לה. מה שכמובן נגמר רע מאוד, מבחינתו. עושה לכם דז’ה-וו? זה בגלל שב-Favour The Bold קירה כיסחה את הצורה באופן דומה ל… דאמאר. אחרי שרוסוט חוטף מכות, גארק בא להזהיר את קירה שרוסוט לא הולך לחכות עד סוף המלחמה כדי לנסות לחסל אותה ושתהיה מוכנה. רק מה, אפילו גארק לא מנחש שזה יקרה עוד לפני סוף המשימה הנוכחית.בדרך למשימה דאמאר מגלה שרצחו את המשפחה שלו ותוהה בזעם בפני גארק מי החיות הללו שהורגות ככה נשים וילדים חפים מפשע. קירה לא מתאפקת ומשחילה איזה “נכון דאמאר, באמת מי אלו” ואחר כך מתחרטת אבל דווקא גארק מרוצה וחושב שדאמאר צריך את הזבנג הזה כדי להוציא ממנו את ה”רומנטיות” שבה הוא מתייחס לעבר. בפרט אם דאמאר אכן יהיה המנהיג הבא של קרדסיה.המשימה עצמה היא הצלחה מסחררת. קירה מתחזה לאסירה באג’ורית, אודו מתחזה למייסדת, גארק מתחזה לחייל קומנדו נועז שיכול לחסל ארבעה ג’אמהדר + וורטה לא חמושה עם נשק שה”מייסדת” לוקחת מהג’אמהדר הסמוך. כמו כן דאמאר ורוסוט מתחזים לאנשים שיש בכלל צורך שיהיו במשימה הזו. דאמאר זה מגוחך במיוחד כי הפרצוף שלו הוא הידוע ביותר ברביע אלפא כרגע והג’אמהדר הראשון שרואה אותו היה אמור לחסל אותו. אבל כן, אני מבין כמה מטופש זה יהיה עכשיו לעשות החלפת פנים לדאמאר רק כי זה הגיוני יותר, אני לא מתלונן באמת.אחרי שהחלק העיקרי של המשימה נגמר אודו קורס בפינה לגסוס לו קצת - כדאי שבאשיר ימצא את הריפוי מהר, כי כרגע אודו נראה יותר גרוע מאשר ב-The Die is Cast. קירה באה לעזור לו, ואיכשהו רוסוט מחליט שעכשיו זה הזמן הכי טוב לכוון עליה פייזר. ואז גארק מכוון עליו פייזר. ואז דאמאר צריך להחליט מה לעשות ויורה ברוסוט כמעט בלי להסס, כי “קרדסיה שלו מתה ולא הולכת לחזור”. מה תגידו, גארק צדק.אבל אי אפשר לסגור את הפרק בתחושה של ניצחון, אז נותנים לנו את הדיאלוג הקצרצר וקורע הלב הבא של קירה ליד אודו הגוסס:ODO: You’re probably angry. KIRA: Why? ODO: I hid my true condition. KIRA: Odo, I’ve known all along. But it’s not over. Julian’s probably working on a cure right now and ODO: Nerys. Nerys, don’t. Just stay here with me.שומע, באשיר? חסר לך שלא תחסל את מדור 31 בפרק הבא כמו שוורף חיסל את גאורון ודאמאר חיסל את רוסוט והעורך של הפרק חיסל כל מופע אפשרי של ווין ודוקאט בו!",
        "url": "/ds9//S07/E22/Tacking_Into_The_Wind"
      }
      ,
    
      "s07-e23-extreme-measures": {
        "title": "עונה 7 פרק 23 - Extreme Measures",
        "content": "קו העלילה של באשיר נגד מדור 31, שנרמז באופן קצר בשני הפרקים הקודמים, משתלט פה על כל הפרק ונותן לנו סגירה של הסיפור הזה ומבט אחרון על הזוג באשיר-או’ברייאן. לדעתי? הוא עושה את זה מושלם. אבל אני מבין גם את אלו שמבקרים אותו.הפרק מוותר על שני דברים, באופן כמעט מוצהר. ראשית: הוא מוותר על האפשרות לעשות מעין קרב מוחות אימתני בין באשיר למדור 31, וספציפית לסלואן שמייצג אותו. באשיר מנצח בקלות - הרבה יותר מדי בקלות. רוב הפרק הוא איזה מאבק בלימה נואש של סלואן מול באשיר. זה לא מתאים לסלואן שראינו עד כה, שתמיד שלט במצב. באשיר תופס אותו בצורה כמעט אידיוטית, עם שדה כוח במקום הישיבה החביב על סלואן, ולא על ידי איזה שימוש באינטלקט המזהיר שלו. זו הטפשה מכוונת של סלואן, כי בלי זה לא יהיה פרק ואפשר להגיד ביי ביי לאודו, אבל זה כן עשוי לאכזב את מי שציפה לאיזה דו-קרב שכזה (אני לא ציפיתי; ציפיתי שבאשיר ימחץ אותם). יותר מכך - העימות הזה עולה לסלואן בחייו, ואם היינו בעונה 5 של הסדרה הייתי מתפלץ מרוב כעס על כך שזרקו לפח דמות כל כך מוצלחת. אבל אנחנו בסוף הסדרה, וחיסול שכזה, שסוגר את העימות בין באשיר לבין 31, נראה סביר למדי.שנית, הפרק נמנע מלהעלות סוגיות מוסריות בסגנון In the Pale Moonlight, מה שמעלה את השאלה בשביל מה צריך את מדור 31 בכלל. העניין הוא שאני לא רואה את מדור 31 בתור האמצעי הנכון להעלות סוגיות כאלו. גם בשתי הפעמים הקודמות שבהן הוא הופיע, נקודת המבט שלנו עליו הייתה של באשיר, שלא מוכן ללכלך ידיים בכל הטינופת הזו ומבחינתו 31 הם אויבים מרים. הדבר היחיד שמשתנה בפרק הזה הוא שבאשיר מתחיל לשחק מלוכלך - אבל רק נגד 31 עצמם.אז אנחנו לא מקבלים פה In the Pale Moonlight נוסף ולא מגלים צד חדש ואפל אצל באשיר, אבל זה לא מה שאני מצפה לו מפרק כזה. הסדרה נמצאת בשלב האחרון של סגירת העלילה; וזה מה שאני מחפש פה, סגירה של הקצוות שבתקווה תלווה בקתרזיס מהנה כלשהו. זה בדיוק מה שקיבלנו פה.אנחנו מתחילים עם שיחה של קירה ואודו הגוסס, שבה אודו שולח את קירה להתחפף למקום אחר כדי שלא תראה אותו מת כפי שראתה את ברייל מת באותו חדר עצמו. בקיצור, קצת דרמטיזציה על ההתחלה כדי להזכיר לנו בשביל מה באשיר הולך לעשות דברים מטורללים הפרק. אחר כך, כדי להזכיר לקהל על מה מדובר, באשיר ואו’ברייאן מגלים לסיסקו את כל התוכנית ההזויה שלהם למשוך נציג של מדור 31 אל התחנה על ידי העמדת פנים שבאשיר מצא את התרופה למחלה של משני הצורה. הרעיון: לתפוס אותו להשתמש בסורקי מוח רומולאניים עליו. כמובן שכל העסק לא חוקי ולא אתי בעליל, אבל מאז שב-Inter Arma Enim Silent Leges הרומולאנים השתמשו על באשיר בסורקי מוח כאלו כתוצאה מהתעלול של סלואן, ככל הנראה באשיר איבד את החשק להקפיד על זוטות כאלו. ומה עם או’ברייאן? ובכן… הוא קצת נגרר אחרי באשיר, לא?כמו כן זה פרק באשיר-או’ברייאן אז יש לנו סצינה שלהם משחקים חצים אצל קווארק. ומה זה חשוב שקווארק סגור ובאשיר פרץ פנימה (צד אפל של באשיר!). באשיר עסוק בחישובים ומדווח שלפחות 73 אנשים היו חייבים להיות מעורבים במזימה הנוכחית של מדור 31 - זו הדרך של הפרק לספר לנו שמדור 31 ממש לא הולך למות עם סלואן, אני מניח. כמו כן באשיר קורא את “על שתי ערים”, שללא ספק נבחר בזכות השורה הבודדת שנראה שהתסריטאי מכיר - הזו עם הטוב שבזמנים והרע שבזמנים.ואז סלואן מנסה את רוטינת הלעיר-את-באשיר-משינה שלו, נתפס, מוצא את עצמו במעבדת הרפואה תחת איום שימוש במתקן הרומולאני, מנסה להפחיד את באשיר ואו’ברייאן במילים ולא ממש מצליח כי אף אחד לא פוחד ממנו וכולם שונאים אותו - ובתור מוצא אחרון מפעיל איזה מנגנון התאבדות שיש לו בתוך המוח - משהו יותר מתוחכם מציאניד בשן, כך שאפשר לסלוח לבאשיר שלא גילה אותו. באשיר ממהר לנסות להציל אותו והוא לא מת עדיין, אבל ימות תוך פרק זמן שדומה להפליא לאורך הפרק, ובאשיר חייב לחלץ את המידע על התרופה עד שזה יקרה.כן, כן, ברור שכל זה לא הגיוני. גם שסלואן נתפס בקלות וגם שבכלל קיימת תרופה וגם שמי שיוצא לתחנה ועלול להיתפס יודע מה התרופה. הפרק מתייחס לזה טיפה - באשיר אומר לסלואן שהוא ידע ששיטת הפעולה שלו לא תהיה סתם להשמיד את כל המעבדה של באשיר אלא חיסול ממוקד של המידע על התרופה, מה שיצריך לדעת מה בדיוק לחפש - אבל אני לא קונה את זה. בפרק לא בהתחשב בכך שבהמשך הפרק התרופה תתגלה פחות או יותר בתור רצף של ארבע מילים. זה לא משהו שאפשר להשמיד, אם הוא התגלה. קודם כל צריך לחסל את באשיר, שכמובן יזכור את כל המידע בעל פה - אז למה סלואן לא התחיל מזה? וחוץ מזה יכולים להיות למידע כל כך פשוט אינספור גיבויים.אבל חשבתם שזה היה לא הגיוני? חכו חכו ותראו מה באשיר עושה עכשיו! הוא מהנדס איזה התקן ממבו-ג’מבו שיאפשר לו להיכנס למחשבות של סלואן כדי לחלץ משם את המידע. כמובן שאם סלואן מת בזמן שהוא בפנים גם הוא ימות, כי אלו חוקי ז’אנר המטריקס-אינספשן הללו. ואו’ברייאן?O’BRIEN: You heard me. And it’s not open to debate. If you’re determined to go on this lunatic mission inside Sloan’s head, then somebody with an ounce of sanity has to be with you. BASHIR: You just want to come because you don’t want Captain Sisko to find out what we’re doing. O’BRIEN: There’s that too. BASHIR: I’d better get another bed.אם היה צורך להבהיר את הנקודה הזו במפורש - הפרק הזה טוב בגלל הדינמיקה באשיר-או’ברייאן. בגלל שכל רגע משותף של הזוג הזה, עוד החל מ-The Storyteller בעונה הראשונה, הוא זהב טהור של כיף.ואיך נראה המטריקס? ובכן… הוא נראה כמו DS9. סלואן וירטואלי ידידותי באופן חשוד מקדם את פניהם של או’ברייאן ובאשיר ומסביר להם שהמוח שלו נראה כמו DS9 כי אין תקציב בשלב הזה של העונה לסט מורכב של… אה, סליחה, הוא מתכוון שהוא רצה לגרום להם להרגיש בבית. הוא באמת ידידותי! הוא מנסה לתת להם את התרופה, אבל משהו לא נותן לו. במקום זה הוא גורר אותם ל”מסיבת פרידה” של סלואן מכל האנשים בחייו - אנשים שהוא בעיקר פגע בהם, מן הסתם, כמיטב מסורת הקלישאות. חייבים להודות שסלואן לא מוצלח כל כך בתור דמות אלא יותר בתור איזה ייצוג פיזי של מדור 31, והסלואן הידידותי הזה קצת מעצבן… אה! פתאום צץ סלואן “הרגיל” וירה בו, בדיוק כשהוא הלך לתת להם את התרופה!או’ברייאן ובאשיר פורצים במסע חיפושים בתחנה אחרי הסלואן המרושע, אבל בדרך נתקלים באיזה שומר מעצבן וחוטפים שניהם פייזר לפני שהם מתגברים עליו. מה שגורם להם לקרוס ליד קיר ולחכות שבאשיר יוציא אותם משם על ידי שימוש באיזה ממבו-ג’מבו גופני שאמור לשמש בתור סיגנל למכשיר שמפעיל את הסיפור - אבל הוא לא מצליח לעשות את זה. כך שיש לנו שיחת או’ברייאן-באשיר אחרונה לפני שהם מצפים למות. וזו הופכת לשיחת “יחסינו לאן”.זוכרים שוורף ועזרי היו גם כן על סף הוצאה להורג וניהלו שיחת “יחסינו לאן” וזה לא עניין אף אחד? אז כשזה או’ברייאן ובאשיר, זה כן מעניין. בפרט כשהם מדברים על קייקו ואזBASHIR: She’ll understand. She’ll know you did it for me. O’BRIEN: That’s what’ll upset her the most. She always said I liked you more than I liked her. BASHIR: That’s ridiculous. O’BRIEN: Right. Yeah. BASHIR: Well maybe you do, a bit more. O’BRIEN: What? Are you crazy? She’s my wife. I love her. BASHIR: Of course you love her. She’s your wife. O’BRIEN: Yeah. BASHIR: I’m just saying maybe you like me a bit more, that’s all.ובהמשך באשיר גם אומר שהוא מאוהב בטירוף בעזרי, אבל את או’ברייאן הוא אוהב… קצת יותר. איזה זוג חמוד!אחרי העסק הזה הם מחליטים שקצת פחות בא להם למות אז הם קמים לבדוק עוד דלת, ואז מתעוררים במעבדה אל סיסקו הזועף ואל סלואן שמתפגר סופית ואיתו כל תקווה לריפוי עבור אודו.…או שלא?כמובן שציפיתי כאן לטוויסט, אבל עדיין תהיתי אם הטוויסט יכלול נצחון כלשהו לסלואן או לא. הוא לא. כשבאשיר מנסה לקרוא את הספר שלו ושם לב שבעמוד שבו הוא נמצא באמצע הספר שוב צצה שורת ה”הטוב שבזמנים” ואחריה הספר מתחיל מחדש, הוא מבין שהם עדיין במטריקס - המוח של סלואן רק גרם להם לחשוב שהם התעוררו. אז או’ברייאן ובאשיר שבים לחיפושים ומגיעים לחדר של סלואן שנמצא בבלאגן מוחלט. בשלב הזה באשיר נכנס לשיחה ארוכה עם סלואן על גודל ההשפעה של מדור 31 וכמה שווה לבאשיר לחלוב כמה שיותר מידע עליו לפני שסלואן מת, בזמן שאו’ברייאן הפרקטי מוצא את התרופה ואז עובד קשה על לשכנע את באשיר לצאת בזמן לפני שסלואן מת, ולא משנה כמה סלואן יפתה אותו עם מידע על מדור 31. בדיעבד באשיר מודה שהאובססייה שלו ל-31 הייתה גורמת לו למות שם אלמלא או’ברייאן היה מציל אותו - אז טוב שאו’ברייאן הצטרף!סוף דבר: אודו נרפא ובאשיר ואו’ברייאן פולשים שוב לקווארק בלילה וחוגגים על חשבון בקבוק שלו שיותר ישן מבאשיר. והפרק מסתיים בצורה מושלמת:O’BRIEN: To friendship. I’d better get home. Keiko’s holding dinner for me. BASHIR: This late? O’BRIEN: Yeah, well, she’s a hell of a woman. BASHIR: That’s why you love her. O’BRIEN: That’s right. That’s why I love her. You want to come? BASHIR: Sure.פלוס עוד השלכת חץ אחרונה של באשיר שפוגעת בול במטרה.כמובן, אני מצפה לראות את באשיר ואו’ברייאן בהמשך, וסביר שעוד יקרו איתם דברים, אבל הפרק הזה הרגיש כאילו הזוג באשיר-או’ברייאן, אחד מהציוותים המוצלחים ביותר של הסדרה, ניגן כאן את אקורד הסיום המושלם שלו. תודה.",
        "url": "/ds9//S07/E23/Extreme_Measures"
      }
      ,
    
      "s07-e24-the-dogs-of-war": {
        "title": "עונה 7 פרק 24 - The Dogs Of War",
        "content": "איזה כיף של פרק! יש לנו פה שני קווי עלילה עיקריים שמתבצעים בצורה מושלמת, והעלילה זזה קצת גם בקווי עלילה אחרים כך שהכל מוכן אל פרק הסיום ואין לי כמעט תלונות על שום דבר.מה יש לנו בפרק? ובכן, סוף סוף טורחים לגרום לעזרי ובאשיר להתנשק ובכך סוגרים את קו העלילה הנודניקי של חיי האהבה של עזרי שסבלנו ממנו במשך כל סדרת הפרקים האחרונה. עושים את זה חמוד. בפעם הראשונה אי פעם באשיר הוא לא קריפ. אפשר לסגור סופית את “באשיר ילד כאפות” ולאחל לזוג בהצלחה ולהתעלם מהעובדה שכל הביצוע של זה היה קלישאה אחת גדולה. זה לא שאת אודו וקירה (הזוג הכי מוצלח בסטאר טראק שראיתי עד היום) התחילו בצורה טובה יותר.חוץ מזה בחמש הדקות האחרונות קאסידי מספרת לסיסקו שהיא בהריון ועכשיו היא מאוד מודאגת בגלל האיומים של הנביאים. ויודעים מה? גם אני מודאג. כי הריון כזה הוא דרך נהדרת להנדס לנו טרגדיה של הרגע האחרון. אין לי מושג מה הולכים לעשות עם סיסקו וקאסידי עכשיו אבל אני חושד שאני הולך מאוד להתרגז. שאלה אחרת היא איך קורה שבמאה ה-24 עדיין יש הריונות לא מתוכננים - ובכן, קאסידי אומרת ש”אחד מאיתנו פספס את הזריקה שלו” - ומתברר שזה סיסקו. כלומר, אמצעי המניעה של המאה ה-24 הם פחות אפקטיביים מאלו של המאה ה-21 כי הם דורשים שאף צד לא יפספס?כמו כן: אודו מתאושש מהמחלה שלו ומגיע השלב הלא נעים שבו צריך לספר לו מאיפה המחלה הגיעה ושהחבר’ה בפדרציה החליטו לא לתת למייסדים את הריפוי, מה שנותן לנו שורת אודו קלאסית:ODO: Interesting, isn’t it? The Federation claims to abhor Section Thirty One’s tactics, but when they need the dirty work done, they look the other way. It’s a tidy little arrangement, wouldn’t you say?רוב הסדרה עמדה בסימן חוסר האמון שהפדרציה רוחשת לאודו; עכשיו הגלגל התהפך ואנחנו רואים שאודו הוא חסר אמון בפדרציה. רק שבמקרה שלו זה בצדק. יפה.חוץ מזה, הפרק מבצע עזרידקסיזציה של הדיפיינט: במקום לתת לה לנוח בשלום על משכבה, סיסקו מקבל דיפיינט חדשה ומשוכללת יותר. זה מרגיז. זה כנראה הכרחי בשביל מה שזה לא יהיה שרוצים לעשות בפרק הבא, אבל זה מרגיז. זה הופך את האובדן של הדיפיינט לחלול למדי.וחוץ מזה וואיון והמייסדת ושות’ לחוצים מזה שהפדרציה והרומולאנים יודעים להתמודד עם נשק האנרגיה של הברינים ולכן עוברים למגננה. סיסקו ושות’ מחליטים שזה הזמן לתקוף אותם בגדול ולא משנה המחיר, כי זה הסיכוי היחיד להיפטר מהם. אז גם זה מכין את הקרקע לפרק הבא.וחוץ מזה יש לנו את שני קווי העלילה העיקריים של הפרק.קו עלילה אחד הוא המחתרת של דאמאר, שמושמדת בזריזות קרוב לתחילת הפרק, שניה אחרי שהם הגיעו לקרדסיה בציפייה לקבל תגבורת של מאות אלפי אנשים. השרידים: דאמאר, קירה וגארק, שמוצאים מחסה במרתף של קרדסית בשם מילה, שהיא האלפרד פניוורת’ של גארק. בהתחלה הרעיון הוא לברוח מקרדסיה אבל לא נראה שיש דרך לעשות את זה. ואז מילה מספרת להם שבניגוד לטענות של וואיון ברמקולים שדאמאר חוסל, הקרדסים מספרים שהם רואים אותו בכל מקום. מי אם לא קירה קופצת על המצב הזה בשתי ידיים כשהיא מבינה שזו ההזדמנות לארגן התקוממות עממית בסדר הגודל של כל הכוכב - אז היא מארגת פעולת קומנדו נועזת עם גארק ודאמאר שמסתיימת בזה שהורגים ג’אמהדר ומפוצצים דברים ונושאים נאומים משולהבים ברחובות וזה ממש סבבה. קצת מיותר להגיד את זה, אבל גם קירה, גם גארק וגם דאמאר פשוט מושלמים לקו העלילה הזה ומבצעים אותו מצוין. כיף גדול, כבר אמרתי?מה שמשאיר אותנו עם הפרנגים, שקו העלילה שלהם הוא המרכזי בפרק ותופס את רוב הזמן. המטרה היא לסגור יפה את סיפור הפרנגים, והאמת היא שאני מתקשה לחשוב על דרך מכובדת יותר לעשות את זה מאשר מה שעשו כאן.זה מתחיל עם נסיון לרמוז לנו שקווארק התרכך קצת - כשהעובדות הממורמרות שלו דורשות שיפור תנאי שכר הוא לא זורק אותן מכל המדרגות וגם לא רץ להטריד אותן מינית. רגע אחר כך הוא מקבל שיחה מהנאגוס זאק, עם קליטה גרועה מהרגיל כשבקושי אפשר לשמוע מה הוא אומר, אבל מה שהוא אומר מסתכם ל”אני הולך לבוא ל-DS9 ולהפוך אותך לנאגוס הבא כי אני ואמא שלך יוצאים לפנסיה ברייזה”. אוהו, איך שקווארק מתמוגג.יש לנו, כמובן, סגירת מעגל עם הפרק הראשון שבו זאק הופיע, The Nagus. גם שם השרביט עבר אל קווארק, אם כי בנסיבות קצת יותר טראגיות שבהן זאק פשוט התפגר (זה שאחר כך הוא קם לתחיה זה סיפור אחר). הפרק הזה לימד את קווארק עד כמה הוא לא מוכן לתפקיד כמו הנאגוס, ורום ניסה לרצוח את קווארק - כלומר, כמו שאתם מבינים, נראה שהסדרה מעדיפה לשכוח את הפרק הזה ולהעמיד פנים שהוא לא התקיים מעולם. בפרט בכל הנוגע לרום, שהחל מתקופת Family Business והלאה הוא שונה לגמרי מהרום של תחילת הסדרה.ובכן, קווארק מתמוגג מלהיות הנאגוס הבא, וכדי שיהיה לו עוד יותר כיף, הסדרה מביאה משום מקום את הנמסיס שלו - בראנט. בראנט כאן כדי ללקק לקווארק ולעשות לו פדיקור, לא כדי להיות אנטגוניסט; אם אנחנו כבר בפרק הסיום של הפרנגים, אז זו דרך טובה “לנצח” את בראנט בלי להרוג אותו (כי מי רוצה שהוא ימות, בדיוק?)אבל במובן מסויים בראנט הוא כן אנטגוניסט פה, כי הוא מגלה לקווארק שחלו כל מני… אה… “שינויים” בפרנגינר מאז הפעם האחרונה שבה הוא עקב. כזכור, הפרק האחרון שהתעסק עם הפרנגים (למעט The Emperor’s New Cloak שהיה פרק הרפתקאות לא קשור של קווארק ורום) היה Profit and Lace. זה היה פרק מחריד, כמובן, אבל הוא התחיל מבטיח, עם כל מני אזכורים של שינויים חברתיים שמתחילים לקרות בפרנגינר. קווארק המסכן מתפלץ לגלות שהוא לא מיועד לתפקיד מלך הפרנגים אלא יותר לתפקיד מדולל כוחות כלשהו ושיש פרלמנט ומסים ומערכת רווחה ומי יודע מה עוד. זה מוביל לדיאלוג המושלם הזה של קווארק עם רום, שמנסה לנצל את ההזדמנות וסוף סוף לקנות מקווארק את הפאב:QUARK: Did you know this Congress of Economic Meddlers actually passed legislation making monopolies illegal? What’s the point of being in business if you can’t corner the market and gouge your customers? ROM: There’s something to be said for keeping prices down by ensuring healthy competition. So what are you going to do with the bar? QUARK: You can’t even dump industrial waste anymore because it might harm the natural habitat. I’m supposed to start worrying about animals now? Look how they live, wallowing in dirt, sleeping in trees. That’s not natural. ROM: I suppose you could argue that Ferenginar’s biodiversity is a precious resource that belongs to everyone. So, what are you going to do with the bar?QUARK: And don’t even get me started about this whole labour rights thing. What have we come to if you can’t demand sexual favors from people in your employ? ROM: Unharassed workers are productive workers. So, what are you going to do with the bar?זה מסתיים בנאום תוכחה של קווארק נגד זאק והחברה הפרנגית ואיך שצריך למתוח את הקו ושהוא יסרב לקבל את התפקיד אם לא יבוטלו כל השינויים ומה עוד!ואז זאק ואישקה מגיעים ומעיפים את קווארק הצידה כי מי בכלל רוצה שקווארק יהיה הנאגוס. היה איזה קצר בתקשורת בשיחה ביניהם וזאק חשב שהוא בכלל מדבר עם רום. הופס! יש לנו נאגוס חדש. מעולה!אם היו אומרים לי בתחילת הסדרה שרום יהפוך להיות הנאגוס, זה היה נשמע לי אווילי לחלוטין. אבל למעשה, זו אחת ההתפתחויות העלילתיות הסבירות ביותר בכל הסדרה, וכזו שנבנתה לאורך זמן רב - ב-Family Business, ב-Bar Association, ב-Ferengi Love Songs… ברור לגמרי שרום הוא הפרנגי המושלם לתפקיד נאגוס בפרנגינר המתחדשת הזו. כל עוד אנחנו ממשיכים להתייחס לפרנגים בצורה קומית ולא מניחים שמישהו פשוט ישסף לו את הגרון תוך יומיים, כפי שכנראה היה קורה בעולם האמיתי.והדובדבן שבקצפת הוא כמובן הגאווה של נוג באבא שלו, שסוגרת את המעגל שהתחיל ב-Heart of Stone, עם נאום ה”אני לא רוצה להיות כמו אבא שלי”. התהליך שנוג התחיל שם השפיע גם על רום, שהתחיל סוף סוף לצאת מהצל של קווארק; וזה בתורו הפך אותו למתאים לתפקיד הנאגוס החדש. וקווארק? ובכן, הוא נשאר עם הפאב שלו ב-DS9 ונודר ש-“This establishment will be the last outpost of what made Ferenginar great”’, מה שכמובן מרפרר את הפרק The Last Outpost של TNG - אחד הפרקים הגרועים בפרנצ’ייז, בפרט בגלל האופן האיום והנורא שבו הוא הכניס לפרנצ’ייז את הפרנגים. DS9 רוצה לומר לנו במפורש שהיא סוגרת פה את המעגל הזה ומקווה שהיא הצליחה קצת “לשקם” את הפרנגים מהזוועה שהם היו ב-TNG - ואני חושב שהם הצליחו בזה יפה מאוד.אז אפשר לסמן “סגור” על כל קווי העלילה של הפרנגים? קווארק - תקוע באותו מקום כמו בתחילת הסדרה ולמד מעט מאוד מכל זה? צ’ק (ושלא יהיה ספק, אני בעד, לא מגיע לקווארק הפי אנד). רום - הפך להיות הנאגוס והתקווה הגדולה של הפרנגים לעתיד? צ’ק. נוג - בדרך להפוך לאדמירל סטארפליט הפרנגי הראשון? צ’ק. זאק ואישקה - רוכבים אל עבר השקיעה? צ’ק. בראנט - מחפש מישהו להתחנף אליו? צ’ק. יפה מאוד.אני לא יודע איך יהיה הפרק הבא והאחרון, אבל אני יודע שאני מגיע אליו עם טעם טוב מאוד בפה. שיהיה לנו בהצלחה.",
        "url": "/ds9//S07/E24/The_Dogs_Of_War"
      }
      ,
    
      "s07-e25-26-what-you-leave-behind": {
        "title": "עונה 7 פרקים 25-26 - What You Leave Behind",
        "content": "אני רוצה לקחת אותנו קצת אחורה.אחד הפרקים הלא משהו בעונה 1 היה Q-less. זה היה בשליש הראשון של העונה, כשהסדרה עדיין ניסתה להדגים מהי ומיהי, ואחת מהסצינות המטופשות בפרק הייתה קרב איגרוף בין Q ובין סיסקו. כזכור, Q הוא אל בלתי מנוצח שכזה, אבל סיסקו ניסה להרביץ לו בכל זאת כי… כי ככה זה סיסקו? כי הרעיון פה היה להראות שסיסקו הוא לא פיקארד? בזמן שפיקארד היה מקשיב לשטויות של Q ומתווכח איתו וצועק עליו, סיסקו פשוט מרביץ?הפרק הזה פשוט מרביץ.נשארו לנו שני קווי עלילה לפתור לפני שנוכל להיפרד לשלום מהסדרה - המלחמה נגד הדומיניון, והעלילה הבאג’ורית. שניהם נפתרים בשיטת “מה שלא הולך בכוח הולך בעוד כוח” ובצורה שהיא, מה לעשות, לא כל כך מעניינת. או מקורית. או מוצלחת. זה הופך את הפרק לסוג של אנטי-קליימקס. הדבר היחיד שמציל אותו והופך אותו לפרק סיום סדרה סביר הוא האהבה שבה הוא נפרד מכל אחת מהדמויות - וגם זה עובד רק כי הסדרה בנתה את הדמויות כל כך טוב עד כה, שאכפת לנו גם מהפרידה מהן.בואו נדבר על הדומיניון, דמיון מול מציאות. מה שאני דמיינתי שיקרה בפרק האחרון בסדרה: אודו מצליח להשכין סוג של מלחמה קרה בין הדומיניון והפדרציה בהתבסס על ההיכרות שלו עם שני העולמות. בהמשך: זה יהיה קשור איכשהו לוירוס של הפדרציה, שנותן לה אמצעי לחץ כלשהו. הפתרון הזה דרש, לדעתי, סוג כלשהו של ריכוך של השנאה התהומית שהמייסדים רוחשים למוצקיסטים ולא יכול להתרחש בפרק אחד. דבר אחד לא הנחתי שיקרה - שסיסקו ינצח את Q בקרב איגרוף. שהפדרציה תצליח להביס את הדומיניון במלחמה, והקטע עם אודו יבוא רק אחר כך וירגיש כמעט לא הכרחי.אז כן, הפדרציה מנצחת, במחיר של זה שהמון אנשים וחייזרים מתים. המוות הופך כאן לסטטיסטיקה שלא באמת מזיזה לנו. ראשית כל יש קרב חלל גדול של סיסקו ושות’ כי בשביל מה חסכו על אפקטים מיוחדים חצי עונה אם לא בשביל זה. קרב החלל הזה נחמד אבל בכנות, לא בשביל זה באתי לפרק האחרון. בינתיים על קרדסיה המחתרת של דאמאר מפוצצת דברים. וזה משגע סופית את המייסדת שהופכת להיטלר מלא ומתחילה לצוות על רצח עם קרדסי, ואז הקרדסים פונים באופן מלא נגד הדומיניון, גם בקרב החלל, והתוצאה היא שהפדרציה מנצחת ומגיעה עד לקרדסיה עצמה. זה גובה מחיר של שליש מהצי של הפדרציה ומשהו כמו 800,000,000 קרדסים הרוגים ברצח העם הזריז שהדומיניון מבצע.יש רק שני קורבנות קרדסיים פרטנים שאנחנו רואים. אחת מהם היא מילה, המשרתת (והאמא?) של גארק, שנרצחת כשכוחות ג’אמהדר וקרדסים באים לעצור את גארק-קירה-דאמאר. איך הם ידעו שהם שם? לא אומרים. למה הם רצחו את מילה? לא ברור. למה הם רצחו את מילה אבל אז ממש השתהו עם להוציא להורג את גארק-קירה-דאמאר למרות שהמייסדת הורתה להם לחסל אותם מייד? לא ברור (ממש! במקום פשוט לירות הם מתחילים עם לארגן כיתת יורים; ממתי אכפת לג’אמהדר מכאלה דברים?). זה נותן לקרדסים הזדמנות לירות בג’אמהדר שנמצאים שם, אבל למה הקרדסים לא ירו בהם עוד לפני שרצחו את מילה? סתם. מנסים לארגן לגארק המסכן טראומה אישית בנוסף לטראומה הקולקטיבית שנוחתת על הקרדסים.הקורבן השני הוא דאמאר שנהרג בהסתערות על המעוז שבו וואיון והמייסדת נמצאים. זה מוות סביר למדי מבחינה עלילתית - כך דאמאר יכול למות כגיבור ולא נצטרך לשאול את עצמנו מי יחסל אותו מבין שני החברים הקרובים מאוד של זיאל שהיו צמודים אל דאמאר כל הפרקים האחרונים. הבעיה היא שגם המוות הזה משולב בטמטום כולל. ראשית, שבכלל אפשר להסתער על המעוז של וואיון והמייסדת. האידיוטים הללו לא בורחים אפילו כשברור שהמצב בקרדסיה על הפנים. המייסדת אומרת שלאן בדיוק הם יברחו. ובכן, חשבת אולי שיש לך בני ברית חדשים ואמינים יותר? הברין? למה שלא תעברי לכוכב שלהם? השגיאות האסטרטגיות שהדומיניון מבצעים בפרק הזה, זה משהו. שנית, ההסתערות מצליחה עם קומץ זעיר של קרדסים, כי וואיון ממלמל משהו על כך שהוא שלח את רוב הג’אמהדר לצאת לרחובות להשתתף ברצח העם הקרדסי. זה מטופש מכל כך הרבה נקודות מבט שאני לא יודע מאיפה להתחיל בכלל. וגם הצד השני מטופש - במקום לאסוף כל קרדסי אפשרי בשביל הסתערות רבתי, הכוח של דאמאר מסתפק באיזה חמישה-שישה קרדסים ייצוגיים בשביל “פעולת קומנדו” שמהותה היא “בואו נרוץ לדלת האחורית ונירה בכל מה שזז”.זה גרוע.זה מסתיים בכך שגארק וקירה מגיעים לבד אל החדר של וואיון והמייסדת. וואיון מרגיז את גארק קצת יותר מדי, אז גארק יורה בו ומחסל את הוואיונים לתמיד. ציפיתי שהוואיונים יחוסלו לתמיד, אבל לוואיון המסכן הגיע יותר. בכל קשת הפרקים האחרונה הוא די איבד את זה - הלחץ של ההפסדים במלחמה הפך אותו לגרסה קטנה ועצבנית של המייסדת, שאליה הוא נשאר נאמן עד הסוף המר. אני מודה שהייתי מעדיף טוויסט בסגנון Treachery, Faith and the Great River; כלומר, שלקראת סוף המלחמה הוואיונים ייהרגו בזה אחר זה בקצב רצחני (איך שוורף חיסל את וואיון הוא דוגמא טובה) עד שבסוף יופעל עוד עותק פגום של וואיון, שיבגוד בדומיניון בצורה שתהיה קריטית להפלה שלו, ואחר כך יעבור לחיות בתוך הפדרציה. זה היה יכול להיות טוויסט עלילתי נחמד ומספק, אבל לא קיבלנו משהו כזה. קיבלנו הרבה מכות ויריות במקום.העניין הוא שבשלב הזה הדומיניון ברביע אלפא כבר הובס. כל מה שנשאר לו לעשות הוא מלחמת בלימה עד טיפת הדם האחרונה של כל ג’אמהדר וברין, שתגבה עוד מחיר כבד מהפדרציה; אבל כבר ברור בשלב הזה שהפדרציה תנצח. כל מה שנשאר לאודו לעשות הוא למנוע את שפיכות הדמים האחרונה הזו. הוא עושה את זה על ידי כך שהוא משתגר אל המייסדת ומתלנקק איתה. במקום לחטוף את המחלה שוב, הוא מעביר לה את התרופה ואיכשהו משכנע אותה להיכנע ולעמוד למשפט על פשעיה. איך בדיוק מתבצע השכנוע הזה? לא ברור. כל מה שרואים הוא כמה שניות של “אודו מתלנקק”. את השיחה החשובה ביותר לסיום מלחמה הדומיניון אנחנו לא שומעים.בשלב הזה אודו מחליט שהגיע הזמן לחזור אל המייסדים. למה? הנימוק שלו הוא שמישהו צריך להעביר להם את הריפוי + ללמד אותם לבטוח במוצקיסטים, והוא יכול לעשות את זה בתור מי שחי עם המוצקיסטים. שזה דבר הגיוני שגם אני קיוויתי שיקרה, אבל… אבל אנחנו לא הולכים לראות שום דבר מאיך שאודו ילמד אותם את זה. זוכרים איך ב-Emissary סיסקו השתמש בבייסבול כדי ללמד את הנביאים משהו על זמןלינאריים? אז אין לנו סצינה דומה של אודו עם המייסדים. הסדרה הייתה יכול לעשות משהו נחמד מאוד אם הייתה מראה לנו ולו לרגע איך זה להיות בתוך האינטרנט של משני הצורה ולשמוע את אודו משכנע אותם; היא לא עושה את זה. כוח ועוד כוח.כמו כן, לאודו לקחו שתי שניות לשכנע את המייסדת להפסיק את המלחמה. על פי ההגיון הזה הוא צריך לבקר בכוכב הבית שלו לחמש דקות - נכנס למים, מעביר את הריפוי, מעביר לאחסון עננים את כל חוויות החיים שלו, וחוזר לרביע אלפא. במקום זה הוא נשאר עם המייסדים ועוזב את קירה, כי… כי איזה משפט גנרי על כך שהוא צריך להיות עם בני עמו או משהו. זוכרים איך בפרק הקודם אודו התאכזב קשות מהפדרציה בנוגע למחלה והריפוי? זה לא מובא כאן אפילו כרמז. נניח שזה באמת גורם משפיע, למה אודו לא משתף את קירה בדברים הללו? זה יתרום גם להתפכחות של קירה מהפדרציה; המתח בין הבאג’ורים לפדרציה היה קו עלילה מרכזי במהלך העונות, למה לא לגעת בו שוב כאן?קו העלילה הקרדסי מסתיים עם חתימת הסכם השלום. קרדסיה הפכה לעיי חורבות וסבלה את האסון הגדול ביותר בתולדותיה. זה… זה סוף מתאים למדי והיפוך גלגל מתבקש. הנציג היחיד לקרדסים שעוד נותר בסדרה הוא גארק, ולא לגמרי ברור מה הולך להיות איתו עכשיו. מצד אחד, הגלות שלו הסתיימה, ולא אומרים את זה במפורש אבל ברור שמעכשיו הוא יהיה סוג של גיבור לאומי וכנראה ייכנס לעמדת הנהגה כלשהי - שזה בערך מה שקיוויתי שיקרה איתו עוד מתחילת הסדרה. מצד שני - קרדסיה נחרבה ומילה נרצחה והעתיד נראה לא מזהיר במיוחד. כמו כל הקרדסים בסדרה, גארק היה פטריוט אמיתי, ואפילו שיחת פרידה עם באשיר לא מעודדת אותו יותר מדי. היא כן מספקת לנו סוג של סגירת מעגל - פגשנו את גארק לראשונה כשהוא התחיל עם באשיר בצורה הקריפית החביבה שהתרגלנו אליה מאז. זה היה מכוון; השחקן ניסה ליצור את המתח המיני הזה, וההפקה החליטה לא לפתח את הנושא הזה. במשפט הפרידה שלו מבאשיר גארק מניח עליו יד בצורה קריפית חביבה ומזכיר לנו את זה. לא ברור אם באשיר בכלל מבין מה הולך פה, ומכל מקום יש לו את עזרי. כן, ראינו אותם במיטה בתחילת הפרק. כן, ככה הפרק בחר לפתוח את עצמו. בואו לא נדבר על זה יותר.רגע, לבאשיר אין גם את או’ברייאן? ובכן, לא. הסדרה התחילה בפירוק החבורה העליזה של DS9 ואו’ברייאן נופל קורבן להצעה לפרופסורה באקדמיה בכדור הארץ - מקום קצת יותר סביר לגדל בו משפחה מאשר DS9. זה מצטרף אל הנטישה של אודו, וגם מוורף אנחנו נפרדים כשהוא מסכים להצעה של מרטוק להיות שגריר הפדרציה בקרונוס - סוג של אמירה לא מובלעת שהוא הולך להפוך ליד ימינו של מרטוק. זה סוף סביר בהחלט עבור וורף ועבור הקלינגונים, אבל הפרק הזה מזמן לנו רגע עוד יותר טוב ומספק מזה, אחד מהרגעים הטובים ביותר בפרק שלא היה עמוס במיוחד בכאלה.אתם רואים, בתחילת הפרק מרטוק הבטיח לסיסקו ואדמירל רוס שיחלוק איתם את בקבוק היין המשובח ביותר שהוא הצליח להשיג, אחרי שהם ינחתו על קרדסיה כמנצחים. מכאן ואילך מרטוק מעודד עוד ועוד את גישת “תיכנסו בהם בכל הכוח” (בצדק, בשביל זה הוא כן) ובסופו של דבר הוא אכן נוחת על קרדסיה עם סיסקו, רוס ובקבוק יין, שאותו הוא שותה בהתלהבות. סיסקו ורוס, לעומת זאת, קצת פחות מתלהבים, עכשיו כשרואים את הטבח האדיר בקרדסים, בזמן שמרטוק קורא לזה צדק פואטי. זה מסתיים בכך שסיסקו ורוס שופכים את היין שלהם בהבעת גועל ומסתלקים. מרטוק נשאר עם הבקבוק, בוהה בו, חושב… ואז לוקח שלוק אדיר וממלמל לעצמו משהו על בני האדם האהבלים הללו. זה מושלם. מרטוק הוא קלינגון מושלם.עוד מישהו שצריך לעזוב אותנו הוא כמובן סיסקו. זה קורה כשנשארת פחות מחצי שעה לפרק, והעסק עם הבאג’ורים והנביאים - מה שהסדרה כיוונה לעברו במשך שבע עונות! - אפילו לא התחיל. כלומר, ראינו את דוקאט חוזר אל ווין אחרי שהעיוורון שלו נעלם - כלומר, לא עשו כלום עם קו העלילה המיותר הזה - ושניהם הולכים אל מערה, ואז מתחיל טקס זימון שדים שמתבטא בכך שווין מקריאה הרבה מילים מספר ומתחילה אש דרמטית בתוך התהום שבמערה כדי לתת תחושה מיסטית של הר האבדון שאוטוטו ישליכו לתוכו טבעת. זה לא סתם מטופש, זה מגוחך לגמרי. זה מרגיש לחלוטין לא במקום. זה היה מאכזב בכל כך הרבה רמות אם הייתי מצפה למשהו מקו העלילה הזה מלכתחילה.בינתיים יש לכל הדמויות מסיבת סיום אצל ויק פונטיין וזה כיף חיים, אבל סיסקו פתאום באמצע מבין את ייעודו ויוצא, והולך אל המערה לבד. למה לבד? כי ככה צריך. למה ככה צריך? לא יודע, מה שהוא עושה במערה הוא בעיקר לנסות ללכת מכות עם גרסה משודרגת של דוקאט. הוא לא מצליח, דוקאט שורף את קאי ווין כי איזה כיף, ואז סיסקו קופץ עליו ושניהם נופלים לתוך הר האבדון עם הטבעת… סליחה, עם הספר. מתברר שאם שורפים את הספר זה תוקע את הרפאים שוב בתור ההר. תזכירו לי למה הספר הזה היה בספריה ולא נשרף מלכתחילה? איזילדור החליט לשמור אותו לעצמו ואז אורקים ירו בו והספר אבד לשנים רבות?סיסקו לא מת מהקפיצה - תחת זאת הוא עובר להיות “עם הנביאים”, מה שמתבטא בכך שהוא נמצא על מסך לבן ומתגלה לקאסידי ומספר לה שיש לו עוד המון מה ללמוד ולעשות והוא לא יודע מתי הוא יחזור - אולי עוד שנה ואולי אתמול. אתם יודעים מה אני שמעתי את סיסקו אומר? “מי שכותבים את הסדרה לא באמת מבינים מה לעשות עם כל השטות הזו של הנביאים ומתחרטים שהעלו אותה מלכתחילה ומרגישים שהם מסונדלים אל הצורך למנוע מסיסקו להמשיך בחיים הנורמליים שלו”. שום דבר כאן לא הגיוני ולא מנומק. בכל הפרקים האחרונים מפמפמים את זה שהמבחן הגדול של סיסקו מגיע, ובסוף זה ללכת מכות עם דוקאט ולקפוץ איתו אל האש? ואז הוא “חייב” להיות עם הנביאים? יש סיבה עקרונית שהוא לא יכול לחזור אל קאסידי? איזה מיש-מש. ואני אפילו לא אנסה לומר משהו על הבזבוז המוחלט של הדמויות של דוקאט ושל ווין - איבדנו אותן עוד הרבה קודם.מה נשאר לנו? להיפרד. ואת זה הסדרה כן עושה טוב. ראשית, עם קליפ שואו קצרצר שבו לכל דמות שעוזבת רואים שלל פלאשבקים ממהלך הסדרה. אצל או’ברייאן רואים בעיקר פלאשבקי באשיר, וזה עושה טוב על הלב, בעיקר לראות אותם שרים את Jerusalem. אצל סיסקו זה ג’ייק שרואה זכרונות שלו עם אבא. אצל אודו אלו זכרונות מקירה. אצל קווארק - רגע, קווארק עוזב? ממש לא, אבל בואו נראה זכרונות שלו בכל זאת, בעיקר של איך כולם בתחנה מעוצבנים עליו. ואז נקבל סצינה שבה הוא בא להיפרד מאודו ומנסה לחלץ ממנו את זה שהם היו יריבים ראויים וכל מה שהוא מקבל הוא נחירת בוז. זה היה נחמד.ומה עם וורף? וורף מקבל פלאשבקים של… מה לעזאזל. הרבה דברים הרגיזו אותי בפרק הזה, אבל שום דבר לא מגרד את קצה הקרחון של מה שעשו עם הפלאשבקים של וורף. קצת מצחיק, שדווקא מה שהוא בסך הכל קטע סכריני של סוף סדרה מרגיז אותי כל כך. כי מה קורה כאן? וורף נזכר בהגעה שלו לתחנה (סביר), בדמות שלו במשחק המרגלים של באשיר (מה?), בקרב שלו עם גאורון (באמת? זה?) ובכל מני קטעי… עזרי. מה לעזאזל. ג’דזיה דקס פשוט נמחקה מהסדרה. היא לא מוזכרת אפילו ברמז בפרק הסיום. אני לא מבין מה הלך כאן אבל זה בעיקר מרגיש כמו ונדטה אישית שהייתה למישהו מצוות ההפקה נגד השחקנית. אין הסבר אחר. איך לכל הרוחות ג’דזיה לא מופיעה בפלאשבקים של וורף? איך? למה? מה? זה כל כך הרגיז אותי שכמעט הפסקתי לראות את הסדרה בשלב הזה.ויש כמובן פרידה של קירה ואודו בכוכב של משני הצורה. את זה לפחות עשו טוב.הסיום הסופי של הסדרה הוא מעין “חוזרים לשגרה” נחמד שכזה. קירה חוזרת שוב לנהל את התחנה (כפי שהיא כבר הוכיחה בתחילת העונה שאין לה בעיה לעשות), וזה סיום מצויין של קו העלילה שלה. נוג קיבל קידום לדרגת סגן וממשיך בעבודה כרגיל, וזה סיום מצויין של קו העלילה שלו. באשיר ועזרי נהנים מהחיים, וזה סיום הולם של קו העלילה שלהם. קווארק ממשיך לעשות שטויות בפאב שלו ולקבל נזיפות מקירה, וזה סיום הולם של קו העלילה שלו. וג’ייק נשאר בעמדת התצפית שלו על הטיילת, מביט על חור התולעת הנפתח ומחכה שסיסקו יחזור, קירה מחבקת אותו והסדרה עושה זום אאוט על התחנה. וזה סיום יפה של הסדרה כולה.",
        "url": "/ds9//S07/E25-26/What_You_Leave_Behind"
      }
      ,
    
      "s07-summary": {
        "title": "עונה 7 – סיכום",
        "content": "אז מה היה לנו?סיסקו עושה שטויות עם הנביאים בזמן שקירה עובדת. סיסקו עושה עוד שטויות עם הנביאים בזמן שקירה עובדת עוד. עזרי דקס ותעלומת הקרדסי המבוהל. כולם משחקים בייסבול. באשיר קריפ ולומד לקח. הסיפור על שני וואיונים ואודו אחד. קור אומר שלום. מלחמה היא גיהנום. דוקאט עושה שטויות עם הרפאים בזמן שקירה עובדת. ויק ונוג גורמים לנו לבכות. עזרי דקס ותעלומת המשפחה המקוללת. קווארק ורום מריצים קטעים ביקום המראה. עזרי דקס ותעלומת הרוצח המסתורי. אודו מביא חבר הביתה. כולם משחקים בשוד קזינו. באשיר נאיבי ולומד לקח. עזרי דקס ותעלומת הקלינגון האבוד. סיסקו מתחתן והנביאים עושים לו שטויות. עזרי דקס ותעלומת הקרדסי המורד. מחסלים את הדיפיינט. גארק וקירה מצטרפים למחתרת הקרדסית. גארק וקירה עושים דברים מגניבים במחתרת הקרדסית. באשיר עצבני ומלמד את מדור 31 לקח. הפרנגים מקבלים הפי אנד. הסדרה מקבלת הפי אנד, בערך.המטרה של עונה 7 הייתה פשוטה - לסגור את הסדרה בכבוד. במטרה הזו העונה עמדה, אבל היא לא מקבלת יותר מדי ציונים לשבח מעבר לכך. היא בוודאי לא באותה רמה כמו עונה 6, למרות שיש בה כמה פרקים מצויינים. הבעיה היא שהיו גם יותר מדי פרקים שלא היו כאלו. באופן לא מפתיע, חלק מהבעיה היא בקשת העלילתית של סוף הסדרה, שנמשכה תשעה פרקים שמתוכם לפחות שלושה היו מיותרים לגמרי, אבל יש גם בעיות אחרות. בואו נדבר שניה על הבעיות הללו.העונה התחילה עם שני פרקים שהתרכזו בסיסקו. אלו היו פרקים מיותרים לגמרי. כל העלילה של סיסקו הנביא מיותרת לגמרי. סוף הסדרה הוכיח שלא היה ליוצרים איזה שהוא קלף מתוחכם בשרוול - לא היה להם מושג מה הם רוצים לעשות עם סיסקו הנביא. אז למה הם עשו את פתיחת העונה המטופשת הזו? הקליימקס של הפרקים הללו הוא הגילוי המחריד על האופן שבו הנביאים ניצלו את אמו של סיסקו - ניצול שלא זוכה לשום נימוק או הצדקה בהמשך הסדרה. תוסיפו לזה גם שימוש לא מוצלח בבני ראסל ותקבלו את הפרקים המיותרים ביותר בעונה הזו. כן, היו בהם גם עלילות משנה לא רעות בכלל ובפרט קירה נגד הרומולאנים, אבל אלו יכלו להיות עלילות משנה גם בפרקים אחרים.אז מבין 16 הפרקים שאינם שייכים לקשת העלילתית של סוף הסדרה, 2 היו מיותרים לחלוטין. אפשר להוסיף גם את Prodigal Daughter לקלחת - פרק סתמי לחלוטין, החלש ביותר העונה. אלו כל הפרקים שלדעתי היו ממש גרועים, אבל אפשר להמשיך קדימה. Afterimage נותן הופעה נחמדה של גארק ו-Field of Fire נותן טיפול נחמד בסיפור של האישיות הרצחנית של דקס, אבל בואו נודה בזה - שניהם פרקים מיותרים שנובעים מהנסיון להכניס את עזרי דקס לסדרה - נסיון שהוא מיותר לגמרי כמו כל הדמות הזו, ונדבר על זה בהמשך. כבר יש לנו חמישה מתוך 16 פרקים שהיו מיותרים. ושימו לב שלא אמרתי מילה על שני פרקי ה”כיף טהור” של הבייסבול והקזינו.וחוץ מזה, כל שלושת הפרקים הראשונים של הקשת העלילתית האחרונה של הסדרה היו ניתנים לדחיסה לאולי עשרים דקות. וגם שני הפרקים שאחר כך לא היו חייבים להיות כל כך ארוכים. רק ארבעת הפרקים האחרונים הצדיקו את כל העניין הזה - ואני לא בטוח לגבי הפרק האחרון.הפרק הטוב ביותר בכל הקשת העלילתית היה Tacking Into The Wind, הידוע גם בשמו “הפרק שבו דברים מתחילים לזוז”. זה די עצוב שהפרק שבו הדברים מתחילים לזוז הוא בבירור הטוב ביותר, ולא, נאמר, הפרק האחרון בסדרה, אבל מילא. העניין הוא שהוא כמעט נבלע בתוך בליל הפרקים של סוף הסדרה - המבנה הסריאלי מאוד מקשה על קבלת תחושה של פרקים בודדים - ולכן אם תשאלו אותי מה הפרק הטוב של העונה מן הסתם אבחר מבין 16 הפרקים הראשונים. הבחירה הפעם כמעט טריוויאלית: It’s Only a Paper Moon הוא בקלות הפרק הזה שהולך להישאר איתי עוד הרבה זמן. וזה בלי להרוג אף אחד או לגייס כוחות זדוניים ממדור 31 כמו שקורה ב-The Siege of AR-558 וב-Inter Arma Enim Silent Leges שגם הם היו חביבים עלי במיוחד. עוד פרקים מוצלחים היו Treachery, Faith and the Great River ו-Chrysalis שנתנו לנו טוויסטים מעניינים על אודו, וואיון ובאשיר. ו… זהו בערך. בקשת העלילתית של סיום הסדרה אהבתי גם את The Dogs of War ואת Extreme Measures - כלומר, אהבתי את כל השלב בקשת שבו זנחו את דוקאט ואת ווין והתמקדו בלסגור את כל הפינות בסדרה למעט המרכזיות. גם זה אומר משהו.רוב העלילות של סוף הסדרה סבבו יפה סביב הקשת העלילתית של הדמויות עצמן ולכן אני אתייחס אליהם כשאדבר על הדמויות, אבל דבר אחד לא: הברין. מה היה הקטע של הברין. מי יכול להסביר לי בשביל מה היה צריך את הברין. הברין היו הפילר הכי גדול שראיתי. בואו נעבור שניה על הדברים שהברין עושים בחלק הזה של הסדרה:  תופסים את וורף ועזרי. שבעצמם נמצאים בקשת עלילתית מיותרת לגמרי, שלא משפיעה על המשך העלילה ולא מעניינת אף אחד. אחרי שהם תופסים את וורף ועזרי הם חוקרים אותם באכזריות ומעבירים אותם לג’אמהדר. באותה מידה בדיוק הג’אמהדר יכלו לתפוס אותם וזהו.  מצטרפים אל הדומיניון במה שנראה כמו שינוי כיוון במלחמה לטובת הדומיניון. בפועל: תוך חמישה פרקים הדומיניון מפסידים. ולא בגלל שהברין בגדו בהם או משהו, בגלל שהברין לא עזרו מספיק.  מפציצים את כדור הארץ ומחסלים את הדיפיינט עם נשק סופר-דופר מתוחכם. כמובן, באותה מידה כבר יכלו להגיד שהג’אמהדר המציאו נשק סופר-דופר מתוחכם ולא היינו שמים לב להבדל. גם האופן שבו מתגברים על הנשק, עם פעולת הקומנדו של דאמאר-גארק-קירה, מבוסס על פלישה לבסיס של ג’אמהדר, לא של ברין. האינטראקציה עם הברין היא אפסית.  גורמים לדאמאר “לקנא” ולהבין שהדומיניון זונח אותו. זו לכאורה נקודה מהותית לטובת הברין, אבל האמת היא שזה הופך את הסיפור של דאמאר לפשטני מדי. גם בלי הברין, רק עם היחס המחריד של הדומיניון כלפי הקרדסים, דאמאר היה יכול וצריך לנטוש. הקש ששובר את גב הגמל שלו הוא לא משהו שקשור ישירות אל הברין אלא האופן שבו הדומיניון נותן למאות אלפי קרדסים להיטבח בידי הקלינגונים כי הם בשר תותחים קל מבחינתו. הבעיה היא לא הבטחת שטחים קרדסיים לברין.  כמו כן הברין מסתובבים עם חליפות מגניבות ולא אומרים מילה ברורה אחת כל הסדרה. זה גזע נטול אופי. להיות בוגימן זה לא אופי.אם הסדרה באמת רצתה להפחיד עם גזע חייזרי מאיים, הם היו יכולים להביא את הבורג. לא את כל הבורג; רק איכשהו הדומיניון היה מצליח לגייס לשורותיו קוביית בורג סוררת אחת שהייתה מושמדת בקרב אפי כלשהו על ידי סיסקו בסגירת מעגל נוטפת קיטש. כן, אפילו את זה הייתי מעדיף על הברין. מה לכל הרוחות כל הקטע עם הברין בא לעשות.אה, כן, נזכרתי ברגע האחרון! זוכרים את הסצינה שבה המייסדת נותנת לוואיון דגימה מהגוף שלה וזה נראה מאוד חשוב? לא עשו עם זה כלום! כלום! מה היה הקטע?! ככל שאני רואה יותר את הפרקים של סוף הסדרה כך אני נוכח לראות עד כמה הבעיה בהם היא אפילו לא וורף ועזרי אלא כל רגע שבו דאמאר או קירה או אודו או באשיר או גארק או קווארק לא היו על המסך.עכשיו בואו נדבר על הדמויות בעונה הזו. ראשית, דמויות המשנה. הכוכב הבלתי מעורער הוא כמובן דאמאר, שצמח העונה מתקן “מי זה האידיוט הזה” לתקן “איזה כיף שהוא פה” וזה בלי לעשות שינוי לא אמין באופי שלו. חוץ מזה, הפרק הטוב של העונה היה שייך לשתי דמויות משנה - נוג ופונטיין, שהבריקו שם לגמרי ובשאר העונה היו על תקן “איזה כיף שהם פה”. גם גארק קיבל זמן מסך יפה בסוף העונה וסגירה טובה של העלילה שלו, ואותו דבר בדיוק, בגרסה קצת מוחלשת, עם מרטוק ורום. מה שמשאיר אותנו עם האכזבות של העונה. ראשית, ג’ייק סיסקו בקושי קיבל זמן מסך או עשה דברים - וזו אכזבה כי בעונות הקודמות ידעו להשתמש בו יותר טוב. לא נורא. שנית, וואיון. לקרוא לוואיון אכזבה זה קצת מוזר, הרי גם בעונה הזו הוא נותר מבדר למדי - אבל פחות. הסדרה לא נותנת לו. הוא מופיע בהרבה פרקים, אבל ברובם הוא על תקן של “וואיון עצבני ומרושע נורא כי הדומיניון מפסיד והוא בלחץ”. ובאמת קיוויתי שיעשו איתו יותר בסוף הסדרה. עדיין, לפחות קיבלנו את Treachery, Faith and the Great River, כך שה”אכזבה” היא באמת יחסית מאוד, רק כי אפשר היה לקוות ליותר.ויש את ווין ודוקאט. אלוהים אדירים מה זה היה הדבר הזה.עזבו את זה שלוקחים שני שחקנים מוצלחים ומבזבזים אותם על כל הקלישאות שבעולם. בשביל זה הרסנו את הדמות של דוקאט? בשביל זה גורמים לווין להפוך מדתיה אדוקה לעובדת שטן? כל קו העלילה הזה נראה כמו משהו שהיה סביר על הנייר, בתור טיוטא ראשונה, של הכיוון הכללי שרוצים ללכת אליו… ואז שכחו לגעת בו למשך שתי עונות ורק בדקות האחרונות של צילומי הסדרה פתאום נזכרו בזה וכבר היה מאוחר מדי לשכתב או להוסיף דברים בשלב מוקדם יותר, וכך נתקענו עם הקשת העלילתית שלהם בסוף הסדרה - סוג של נקודת שפל שאין שני לו. אני מתקשה להאמין שכתבו את זה אותם אנשים שאחראים ל-It’s Only a Paper Moon או ל-In the Pale Moonlight.בפינת הדמויות הראשיות לא היו הרבה הפתעות, המגמה מהעונה הקודמת נמשכה: באשיר היה מוצלח עד להפתיע, עם פרקים חכמים, התנהגות לא קריפית (למעט כשהפרק בא לנזוף בדיוק בזה) והפי אנד נחמד. או’ברייאן היה מבוזבז להחריד, אבל גם זה כרגיל, ועדיין היה כיף לראות אותו. גם וורף די התבזבז העונה אבל לפחות סוף הקשת העלילתית שלו בוצע טוב. קווארק לא קיבל הרבה לעשות חוץ מלבהות בתדהמה כשכל העולם משתנה סביבו, אבל את זה הוא עשה טוב, ואני לא שוכח לו את The Siege of AR-558, שם הוא היה הדבר הכי טוב בפרק.ויש את קירה ואודו. אלו תמיד היו שתי הדמויות המוצלחות בסדרה. הם נשארו כאלו, ובאופן מפתיע למדי הזוגיות שלהם, שנוצרה בצורה די מלאכותית בסוף העונה הקודמת, עבדה העונה בצורה מוצלחת מאוד - הרבה יותר מהזוג ג’דזיה-וורף. קשה לי לבוא בטענות למשהו ממה שעשו עם הדמויות הללו - חוץ אולי מכך שהייתי שמח לראות את קירה עוברת יותר טלטולים - אובדן אמון בדת הבאג’ורית מצד אחד ואובדן אמון בפדרציה מצד שני ואובדן השנאה לקרדסים מצד שלישי. היו ניצנים של כל הדברים הללו, אבל היה אפשר ללכת איתם יותר עד הסוף. למי אכפת. אני מכתיר את קירה לדמות העונה בכל מקרה.ויש את סיסקו. על סיסקו היו לי בעיקר דברים לא טובים לומר במהלך הסדרה, ואז הגיעה עונה 6 שבה הוא היה פשוט מצוין. זה לא קורה העונה. כשהזרקור עליו, זה בשביל דברים מטופשים להחריד כמו Shadows and Symbols או הסיום של הסדרה. לשם שינוי אני לא בא בטענות לשחקן אלא פשוט לכותבים. זו לא דרך סבירה להתייחס לדמות ראשית, ועוד כזו שכבר הוכיחה שהיא יכולה להיות סבבה. באופן כללי סוף הסדרה נתן תחושה שכל סיפור הנביאים היה טעות אחת גדולה. וזה מרגיז, כי היו פרקים טובים ששיחקו על הבעייתיות במעמד ה-Emissary של סיסקו, אבל לקראת סוף הסדרה הכל הפך לאיזה סיפור פנטזיה מטופש במיוחד. ארחיב על זה בסיכום של כל הסדרה.ויש את עזרי. קצת קשה לדעת איך לשפוט את עזרי, כי לא הוגן להשוות אותה לשום דבר אחר בערך, אבל התחושה שלי היא שבסופו של דבר, להכניס אותה לסדרה הייתה טעות. לא טעות קולוסלית, אבל משהו שלא הייתה לו הצדקה של ממש. הדמות עצמה סימפטית והשחקנית בסדר גמור, אבל להכניס דמות ראשית חדשה ברגע האחרון, כשכולם כבר אמורים להיות לקראת סגירת קווי העלילה שלהם - זו בעיה בפני עצמה. להכניס דמות ראשית חדשה אבל כזו שיש לה משקעים מהדמות הראשית הקודמת שהרגתם והיא באה להחליף - זו כבר בעיה גדולה בהרבה. היו צריכים להניח לג’דזיה לנוח וזהו.כי מה בעצם היה לנו? ב-Shadows and Symbols עזרי לא עשתה הרבה מלבד להציג את עצמה. ב-Afterimage הכוכב של הפרק היה גארק וההתלבטויות של עזרי לא היו כל כך מעניינות. ב-The Siege of AR-558, למשל, הנוכחות שלה הייתה סוג של ג’דזיה 2 - שזה נחמד, אבל היינו מסתדרים גם בלעדיה (או’ברייאן היה עובד באותה מידה בדיוק; יש לו יותר נסיון קרבי מאשר לעזרי, אבל לדקס יש הרבה נסיון קרבי כך שזה מתקזז וממילא העיקר בפרק היה הקשר עם המהנדס שנהרג, ואת זה או’ברייאן היה עושה מצוין). Prodigal Daughter היה גרוע. Field of Fire היה נחמד וסגר יפה קו עלילה דקסי - אבל בשביל זה לא היה צריך לייבא דמות חדשה. אם הורגים דמות מרכזית, אפשר לקבל את זה שקווי העלילה שלה ימותו איתה, לא היה שום דבר דחוף בסגירת הסיפור של ג’ורן.ואם כל זה עוד השאיר את עזרי בתחום ה”נסבל”, באה הקשת העלילתית של סיום הסדרה. קטעי וורף-עזרי של שלושת הפרקים הראשונים הם מהדברים המיותרים והאוויליים ביותר בכל הסדרה, ואחריהם עזרי קיימת רק בתור מושא אהבה פוטנציאלי של באשיר. למה תמיד מדרדרים בסוף את הדמות של האישה הצעירה והיפה להיות מושא האהבה של כל העולם ואחותו. אה, והייתה סצינה טובה אחת שלה - השיחה עם וורף על גורל האימפריה הקלינגונית - שהייתה גם כן שחזור של ג’דזיה. לא היה צריך את עזרי פה. בלי ג’דזיה ועזרי, שיחה דומה עם קווארק הייתה עובדת לא פחות טוב ואולי אפילו הייתה יותר מעניינת.במובן מסויים עזרי מתארת נאמנה את העונה כולה - יש דברים נחמדים, ויש קווי עלילה שנסגרו בצורה מוצלחת, אבל יש גם כל מני רגעים שבהם לא ברור בשביל מה כל זה היה טוב. אבל אני לא מתלונן יותר מדי - להנחית סדרה בת שבע עונות זו משימה קשה, ואי אפשר לסגור את הכל בצורה מוצלחת. כשמדובר על סדרה עם יומרות סריאליות זה אפילו עוד יותר קשה. בסופו של דבר קיבלנו סיום שאפשר להתלונן עליו אבל לא גורם לי להרגשת בושה עזה או “למה בכלל ראיתי את הסדרה הזו” או רצון להריץ עצומות באינטרנט לצילום מחדש של העונה. אולי צריך להשוות את העונה לא לעזרי אלא ל-The Siege of AR-558: הייתה פה משימה קשה ומלוכלכת שהיה צריך לדבוק בה עד הסוף ועשו את זה, אפילו אם בדרך איבדו רגל והקליימקס היה חשוך והיה קשה להבין ממנו משהו.רשימת רגעים אהובים מהעונה:                        26. נוג עושה מילו מינדרבינדר         (Treachery, Faith And The Great River)                                    25. היפה והשלולית         (Chimera)                                    24. וואיון חולם         (Treachery, Faith And The Great River)                                    23. אנחנו בעולם המראה אז מותר לנו גם שטויות כאלו         (The Emperor's New Cloak)                                    22. אתה בחוץ!         (Take Me Out To The Holosuite)                                    21. אחרי שבע עונות, באשיר מבין שהוא קריפ         (Chrysalis)                                    20. וורף הקוטל-מלך         (Tacking Into The Wind)                                    19. עשרים ושש שעות ביממה!         (It's Only A Paper Moon)                                    18. דאגתך ראויה לציון, סנטור, אבל אני עדיין לא מתה         (Shadows and Symbols)                                    17. מסביב יהום הסער         (The Siege Of AR-558)                                    16. גארק אומר שלום         (What You Leave Behind)                                    15. אודו מברך         (Treachery, Faith And The Great River)                                    14. הטוב ביותר עוד מגיע         (Badda-Bing, Badda-Bang)                                    13. דאמאר מסתכל בראי         (Strange Bedfellows)                                    12. קיוויתי שמערכת היחסים שלנו תהיה ארוכה ומאושרת אבל אסתפק בקצרה ומרגשת         (Shadows and Symbols)                                    11. קווארק מלמד את נוג על בני אדם         (The Siege Of AR-558)                                    10. מדור 31: 1, באשיר: 0         (Inter Arma Enim Silent Leges)                                    9. תודה וורף, שעשית את מה שכולנו רצינו         (Strange Bedfellows)                                    8. נקמה קלינגונית שמוגשת קרה זה תבשיל ממש מגעיל         (Once More Unto The Breach)                                    7. הקומנדו הקרדסו-באג'ורי בפעולה         (Tacking Into The Wind)                                    6. שירה בציבור         (Chrysalis)                                    5. מרטוק חוגג ניצחון         (What You Leave Behind)                                    4. הפי אנד פרנגי         (The Dogs of War)                                    3. זה פשוט שאני אוהב אותך קצת יותר         (Extreme Measures)                                    2. אני לא יודע אם אני מוכן להיות שם בחוץ         (It's Only A Paper Moon)                                    1. תם ולא נשלם         (What You Leave Behind)                ",
        "url": "/ds9//S07/Summary"
      }
      ,
    
      "series-summary": {
        "title": "כל הסדרה - סיכום",
        "content": "ובכן, האם היה שווה? בטח, היה מעולה. השורה התחתונה היא שמאוד נהניתי מהסדרה ואני מאוד שמח שראיתי אותה, וגם שמח שבחרתי לכתוב את כל הסיכומים הללו אפילו אם הם הקפיצו לי את זמן הצפייה מכמה חודשים לכמה שנים.משעשע לראות מה קרה בינתיים: התחלתי את הסדרה בתור חובב גדול של TNG אבל בלי היכרות של ממש עם אף אחת מהסדרות האחרות. בינתיים בזמן הצפיה התחלתי גם לראות את TOS, ואת וויג’אר, ופתאום משום מקום הגיעה תחיה של הגרסה הטלוויזיונית של הפרנצ’ייז עם שתי עונות של דיסקברי עד כה (שתי עונות שאני לא ממש מרוצה מהן, אבל היי - זה הסטנדרט בסדרות מסע בין כוכבים!) ושתי עונות של האורוויל וסדרה של פיקארד שאוטוטו מגיעה… העתיד נראה מבטיח הרבה יותר מאשר היה כשהתחלתי לראות את מה שחשבתי עליו בתור דינוזאור שפספסתי בזמן אמת ועכשיו יש טעם לראות רק מטעמי נוסטלגיה.לא לגמרי ידעתי למה אני נכנס. היה לי מושג כללי בלבד על הסדרה; בזמן אמת איכשהו לא התחשק לי אף פעם לצפות בה, וגם את TNG לא ראיתי באופן מסודר בזמן אמת אלא כמעט עשור לאחר מכן. ידעתי שיש איזה משהו שנקרא ה-Dominion War ויש תחנת חלל והסדרה נגמרת באיזה קו עלילה רציף של תשעה פרקים וזהו בערך. זה הספיק כדי לסקרן אותי, אבל הדחיפה האמיתית באה מיומני הצפיה ב-TOS של יעל פורמן. הם לא רק יצרו אצלי חשק להכיר יותר טוב את הפרנצ’ייז, אלא גם גרמו לי לחשוב שאם כבר אני משלים סדרה, למה שלא אכתוב יומני צפיה בעצמי. אני מודה שלא ציפיתי שיותר מדי אנשים יקראו אותם ובטח לא שאגלה כמה אנשים יש מקרב קוראי העברית שעדיין יש להם לומר בשליפה דברים מלומדים על הסדרה (או שראו אותה שוב פעמיים בזמן הצפיה הבודדת שלי).מספיק לדבר עלי, בואו נעבור לדבר על הסדרה. יש שאלות שקל לענות עליהן: האם זו סדרה טובה? כן. האם היא טובה גם בסטנדרטים של היום? כן, אבל צופים מודרניים (שמתלוננים על אלף ואחד דברים גם בסדרות מודרניות) בוודאי יתלוננו על ענייני קצב ומשחק ואפקטים וכדומה. האם אני ממליץ לצפות בה? כן, ואפילו בכל הפרקים, למרות שאפשר לוותר על כמה פרקים גרועים במיוחד ועל חלק מפרקי ההתנעה הלא מוצלחים בעונות הראשונות (יהיה מדריך צפיה שמבוסס על דעתי האישית, אבל לא בפוסט הזה). האם זו סדרת מסע בין כוכבים או שהיא עוף חורג? נראה לי שהיא סדרת מסע בין כוכבים מצוינת, שמודעת בדיוק לגבולות של הפרנצ’ייז ובודקת אותם בזהירות בלי לפרוץ בגסות אף אחד מהם. האם הסדרה היא חיקוי של בבילון 5? הו, ממש ממש לא ולמעשה מאוד שימח אותי לראות לאילו שני כיוונים רחוקים מאוד זה מזה שתי הסדרות הללו הלכו (ובהצלחה רבה, בכל אחת מהן).ויש שאלות יותר בעייתיות. למשל, האם הסדרה מימשה את ההבטחה שלה להיות “סדרת תחנת חלל” שבה “לכל דבר יש השלכות”? ובכן, לדעתי ממש לא, אבל זה כבר ידרוש מאמר נפרד שייכנס עמוק לדוגמאות ברמת ה”זוכרים את החייזרים שרצו להתיישב על באג’ור ב-Sanctuary ואז פשוט התפוגגו?” וגם ברמת ה”בשורה התחתונה כל קו העלילה של דוקאט והרפאים היה חסר כל משמעות לחלוטין”. יהיה כיף לכתוב מאמר כזה. יש הרבה מאמרים שאני עשוי אולי לכתוב בעתיד על הסדרה סתם כי בא לי לחפור; אבל כאן באתי לכתוב סיכום אז נעזוב את זה.אז הנה כמה הערות כלליות יחסית על הסדרה ממעוף הציפור.נתחיל עם המבנה שלה. המבנה של TNG היה די מובהק: עונות ראשונה ושניה לא משהו, עונות שלישית ורביעית די טובות, עונות חמישית ושישית פנטסטיות, ועונה שביעית… מוזרה. עדיין היו בעונה השביעית המון פרקים מצויינים והסדרה הייתה כיפית מאוד, אבל גם התחילו להרגיש שמשהו חורק ושטוב שהולכים לסיים כאן. DS9 הלכה בעקבות המבנה של TNG בצורה די מושלמת: שתי עונות ראשונות לא משהו (טובות יותר מאלו של TNG, ועדיין), עונות שלישית ורביעית די טובות, ואז קפיצת רמה אדירה בעונות החמישית והשישית, ועונה שביעית שהיא… בעייתית. חלק מהבעיה היה דווקא בכך שהסדרה ניסתה לסגור את כל הקצוות ואולי היה עדיף לה לקחת עוד עונה לצורך כך, אבל לא נורא.נמשיך עם קווי העלילה שלה. כשהסדרה התחילה, היו בה שלושה קווי עלילה מובהקים: ראשית, עניין המתח בין הפדרציה והבאג’ורים, והתפקיד הייחודי שסיסקו ממלא במתח הזה עם ההפיכה שלו ל-Emissary. זה היה קו עלילה מוצלח למדי בעיקר בזכות דמות אחת - קירה. סיסקו אולי היה ה-Emissary אבל קירה הייתה הגשר האמיתי בין הפדרציה ובין הבאג’ורים, בעיקר בזכות כמה שהיא לא הייתה דמות סטארפליט טיפוסית (כי… ובכן… היא לא סטארפליט). כאן ראינו את היתרון הגדול של DS9 על פני TNG: בעוד שב-TNG כל הדמויות הן קצינות סטארפליט ולכן נוצקו פחות או יותר מאותה תבנית, כולל האדם שהוא בעצם רובוט והאדם שהוא בעצם קלינגון, כאן קיבלנו לדמויות הראשיות את קירה, אודו וקווארק שהיו אאוטסיידרים במלוא מובן המילה.העניין הוא שהמתח בין הבאג’ורים לפדרציה מתפוגג, באופן אירוני משהו, דווקא כשהעסק מתפוצץ ב-Rapture (המצוין). קצת אחר כך מלחמת הדומיניון פורצת ובאג’ור נשארת על תקן של “כן נו ברור שהם מהטובים אבל מי ממהר להצטרף לפדרציה עכשיו”. השריד היחיד לקו העלילה הזנוח הזה הוא… קירה, אבל גם היא כבר לא מתחבטת בשאלות כמו פדרציה כן או לא אלא פשוט עושה טרוריזם באג’ורי מהסוג הישן והטוב, גם בתוך התחנה הכבושה, גם בקרב הקרדסים, וגם בתור מפקדת התחנה בעצמה. המינוי שלה למפקדת קבועה בסוף הסדרה הוא סגירה הולמת של קו העלילה הזה למרות שבכלל לא טיפלנו בשאלה של מה באג’ור הולכת לעשות עם הפדרציה עכשיו.קו העלילה המובהק השני היה מערכת היחסים הקרדסית-באג’ורית, שהדמות המרכזית בה הייתה… קירה. כבר ב-Past Prologue ראינו את זה, אבל רק ב-Duet התברר עד כמה מוצלח זה יכול להיות, וזה באמת היה מוצלח. ואז דוקאט נכנס לעניין וצוות עם קירה וזה נהיה ממש מוצלח, ואז… עם פרוץ מלחמת הדומיניון זה די נעלם, עד שחזר לקראת הסוף עם שיתוף הפעולה המוצלחה של קירה-גארק-דאמאר. אז סך הכל זה היה קו עלילה לא רע בכלל שטופל היטב.קו העלילה המובהק השלישי היה ההיבט המיסטי של “הנביאים” והמהות של סיסקו בתור המה-שזה-לא-יהיה-שלהם. זה התחיל מוזר וחשוד, אבל כל עוד זה נשאר על קרקע רציונלית מוצקה זה הניב פרקים לא רעים בכלל, כשהשיא היה ב-Rapture. אלא שאז הגיעו העונות האחרונות ודברים רעים התחילו לקרות, ואני חושב שברור מה קרה - הכניסו את הרפאים לסיפור, זה מה שקרה. מה שעצוב הוא שההכנסה של הרפאים, ב-The Assignment, הייתה דווקא מוצלחת, בתור מעין “הרע השבועי”. אלא שאז התעקשו להמשיך להשתמש בהם. הפעם השניה שבה הם צצו הייתה ב-The Reckoning, שהיה פרק מעניין למדי בנוגע לשאלת “עד כמה סיסקו מטורלל לגמרי” (מוטיב חוזר בעונה הזו) אבל ממש, ממש לא מעניין בנוגע לשאלת “מה יעלה בגורל המאבק השמיימי בין הנביאים ובין הרפאים”. בסופו של דבר, ההבדל היחיד הברור בין שני החבר’ה הללו הוא שהנביאים כחולים והרפאים כתומים וכידוע לכל מי ששיחק פורטל ברגע שבו נכנסים באחד מהם יוצאים מייד דרך השני.ואז… ואז בעונה 7 החלקים המיסטיים השתלטו לגמרי על סיפור הנביאים וקיבלנו שטויות מקושקשות כמו Shadows and Symbols או קו העלילה של הרפאים בסיום הסדרה. קשה לי להגיד עד כמה זה היה גרוע, לדעתי. זו הייתה נקודת השפל של הסדרה, אפילו אם מתעלמים לרגע מהזוועה שהנביאים עוללו לאמא של סיסקו והסדרה מחליקה כאילו כלום. אולי אכתוב גם על זה מאמר מתישהו, אם יש בקהל מישהו שלא משוכנע עדיין שזו הייתה נקודת שפל. אם הייתם שואלים אותי מה היה צריך להסיר לגמרי מהסדרה, זה את הנביאים.אלו קווי העלילה שהסדרה מתחילה איתם. אלא שמעונה 4 והלאה משתלט על הסדרה קו עלילה אחר הידוע בשמו “מלחמה היא גיהנום”. בהתחלה זו המלחמה עם הקלינגונים, אחר כך זו המלחמה עם הדומיניון. יש גם קצת דברים בסגנון קודם לכן, למשל הפרקים של המאקי; העיקרון המשותף לכולם הוא להתבונן על מה שקורה לפדרציה הסטרילית והמושלמת בתנאי לחץ אמיתיים ואיך היא בוחרת לוותר לעצמה ואחר כך אומרת למחשב ש-I can live with it. הייתי מאוד מרוצה מאיך שקו העלילה הזה בוצע ולא מפתיע שרבים מהפרקים הטובים ביותר של הסדרה היו שייכים אליו. מה שכן קצת הפתיע אותי הוא שהדמות המרכזית של קו העלילה הזה הייתה סיסקו, שעשה את העבודה מצוין; זאת במקביל לפיאסקו המוחלט של קו העלילה של הנביאים.והיו גם קווי עלילה משניים יותר אבל נחמדים לא פחות, כשהחביב ביותר עלי אישית היה זה של הפרנגים, שמתחילים את הסדרה בתור, ובכן, פרנגים, ומסיימים את הסדרה עם אוסף דמויות סימפטיות לחלוטין שלא מרגישות בכלל כמו מה שציפינו לו מפרנגים, ועם חברה שהולכת לשינוי כלשהו, ועם תהליך הגיוני ומסודר למדי שאפשר לשים את האצבע על נקודת הפתיחה שלו עם נער שאמר שהוא לא רוצה להיות כמו אבא שלו, באחד הרגעים האהובים ביותר בסדרה. סבבה!וזה מעביר אותי באופן טבעי לשלב שבו אני מציין את המובן מאליו, את נקודת החוזק הברורה ביותר של הסדרה, שמבדילה אותה מאוד מ-TNG (וגם מבבילון 5): דמיוות המשנה. DS9 אוהבת דמויות משנה בתור קונספט כללי, ואוהבת את דמויות המשנה שלה. היא אוהבת את נוג ואת רום ואת גארק ואת וואיון ואת מרטוק ואת דוקאט ואת דאמאר ואפילו את ויק פונטיין (וכפי ששמתם לב, היא בעיקר אוהבת את דמויות המשנה שלה גברים; וגם אם נלך אל ליטה, אישקה, קאסידי וזיאל נגלה שהן שם בעיקר על תקן הבת/בת הזוג של מישהו; החריגה היחידה היא קאי ווין שהיא כמובן דמות בעייתית באופן כללי).האהבה הזו מתבטאת בצורה ברורה - דמויות שהיו אמורות להופיע פעם אחת וזהו, כמו גארק או וואיון, ממשיכות לצוץ שוב ושוב. נראה שהיה לסדרה מזל והשחקנים של דמויות המשנה פשוט היו כל כך מוצלחים שהיה ברור שזה יהיה בזבוז לא להחזיר אותם שוב. וואיון הוא דוגמא בולטת לכך - מה שקרה בפועל היה שג’פרי קומבס, השחקן שלו, בא לעשות תפקיד זניח בפרק הגרוע Meridian, אבל זה הספיק כדי שישקלו לתת לו את התפקיד של בראנט, והוא היה כל כך מוצלח שם שהיה ברור שכדאי לתת לו גם תפקיד נוסף שבו רואים אותו יותר טוב מה שהוליד את וואיון; והוא היה כל כך מוצלח בתור וואיון שטרחו להקים את הדמות לתחיה (תוך הוספת כל הממבו-ג’מבו כפילים של הוורטה) רק לשם כך. ואתם יודעים מה? זה השתלם בגדול.יש עוד שלל הימורים שהשתלמו בגדול; למשל, ההשקעה בדאמאר, שהתחיל בסך הכל בתור דמות זניחה לגמרי אי שם בעונה 4 ולא נראה היה שיש בו משהו מעניין במיוחד - עד שנתנו לו את ההזדמנות לזרוח, והוא זרח. ועוד הימור שהשתלם בגדול הוא It’s Only a Paper Moon - פרק שהתבסס על שתי דמויות משנה והאהבה שלנו אליהן (להבדיל, נאמר, מ-Lower Decks המופתי של TNG שגם כן התבסס על דמויות משנה, אבל בתור אמצעי להאיר את הצוות הראשי באור אחר ולא בתור דמויות מעניינות ממש בזכות עצמן).לכמות הזו של דמויות משנה צריך להוסיף את שיטת הפעולה של הסדרה ברוב הפרקים - לא לבסס פרק על דמות, אלא על זוגות של דמויות, כשהאינטראקציה ביניהן היא חלק מרכזי של הפרק. יש הרבה יותר זוגות מאשר דמויות, כך שקיבלנו הרבה יותר גיוון בסוגי הפרקים שהיו בסדרה, כשבדרך כלל פרק שהתבסס על דמות בודדת לא עבד טוב (אלא אם הוא נקרא Whispers. וואו, כמה ש-Whispers התבסס טוב דווקא על הבידוד של או’ברייאן).אז DS9 עשתה טוב: דמויות, מלחמה זה גיהנום, מערכות יחסים מורכבות בין עמים (באג’ורים-פדרציה-קרדסים). קצת פחות טוב: ענייני המשכיות ו”למעשים-יש-השלכות”. קצת מחריד לגמרי - מיסטיקה באג’ורית. לא, באמת, מה זה היה לכל הרוחות.ואם אני כבר מדבר על הדמויות, למה לא לחלק ציונים לדמויות הראשיות. אז בבירור מבין הדמויות הראשיות קירה הייתה הדמות המוצלחת ביותר בסדרה - לפני רגע פירטתי איך היא המרכז של כמה מקווי העלילה המוצלחים ביותר בה, ובנוסף לכך היא דמות מעניינת באופן כללי עם שחקנית טובה. התחרות צמודה עם אודו, אבל בסופו של דבר הרגשתי שאודו לא מיצה לגמרי את הפוטנציאל שלו והלך פה ושם למקומות הזויים לגמרי (מה היה כל הקטע הזה עם המייסדת בתחילת עונה 6, מה?!).חוץ משניהם הדמות המוצלחת ביותר הייתה באשיר רגע מה. אני לא מאמין שאני כותב את זה. כל כך לא סבלתי את באשיר בתחילת הסדרה שאין דברים כאלו, אבל אין מה לעשות - תוך עונה ומשהו הוא הפך להיות סימפטי יחסית ועם פרקים לא רעים, ואז הגיע Doctor Bashir, I Presume ומרגע זה והלאה כל פרק של באשיר היה נהדר. תוסיפו לכך את זה שהוא היה חצי מהזוג באשיר-או’ברייאן שהיה הזוג החביב עלי בסדרה, ותקבלו את התוצאה הבלתי נתפסת הזו.או’ברייאן, החצי השני של הזוג או’ברייאן-באשיר, היה ממש סבבה, וזה משמח אותי בתור מישהו שאהב את הדמות עוד מימי TNG. אבל, קצת כמו אודו, יש לי תחושה של פוטנציאל מפוספס - יכלו לעשות הרבה יותר עם הדמות הזו. פרקים כמו Whispers ו-Hard Time הראו יפה מאוד כמה פרק ממוקד או’ברייאן יכול להיות מוצלח… אבל לא קיבלנו עוד הרבה כאלו, וכשכבר קיבלנו הם היו דברים סתמיים כמו Honor Among Thieves שלא ברור למה קו העלילה שלו התקיים בכלל.ויש את קווארק. קשה להפריד את קווארק מקו העלילה הפרנגי הכללי, אבל גם בפרקים שבהם הוא היה לבד הוא היה מוצלח. ציפיתי בתחילת הסדרה שהוא יתגלה בתור “הפרנגי עם לב זהב”, אבל האמת היא שזה ממש לא מה שקרה - הוא נשאר פרנגי גועלי עד הסוף המר, אבל הראה לנו מספיק פעמים ש”פרנגי גועלי” לא חייב להיות הסטריאוטיפ המטופש של TNG. רום ונוג דאגו להראות לנו שיש גם פרנגים לא סטריאוטיפיים.ויש את ג’ייק סיסקו אבל תמיד התייחסתי אליו בתור דמות משנה ואני לא רואה סיבה לשנות את זה - הוא לא הופיע במספיק פרקים. כשהוא כן הופיע, הוא היה סבבה לגמרי, אפילו כיפי - כבר אמרתי כמה טוב היה לקבל דמויות שאינן סטארפליט, וג’ייק היה ממש לא סטארפליט, כולל הנגדה מאוד מוצלחת עם נוג המורעל. הייתי בטוח שלא אסבול את ג’ייק וזה שהתבדיתי הייתה הפתעה נעימה מאוד עבורי, כמעט כמו לגלות שבאשיר הפך לדמות מוצלחת.ודחיתי את החלק הכואב לסוף - צריך לדבר על דקס, ועל וורף. יותר קל להתחיל עם וורף - עונה 4 שלו הייתה פנטסטית. הטיפול בוורף שם היה טוב יותר מאשר בכל TNG. ואז… ואז הגיעה יתר הסדרה ועשתה הרבה פחות דברים מוצלחים עם וורף, וכמה דברים מזעזעים לגמרי. כן, פרק רייזה, אני מסתכל עלייך. שום דבר שהיה עם וורף בהמשך הסדרה לא התקרב לעונה 4, ובסופו של דבר מרטוק הפך להיות הקלינגון הבולט יותר בסדרה. עדיין, היה כיף שוורף נמצא, אין לי תלונות על ההוספה שלו.מה שמשאיר אותנו עם דקס. על עזרי דקס כבר דיברתי בסיכום עונה 7 - המסקנה הסופית שלי היא שעדיף היה לוותר על הדמות, עד כמה שהיא הייתה סימפטית והפתיעה אותי לטובה (גם במקרה שלה הייתי בטוח שלא אסבול אותה). מה שמשאיר לנו את ג’דזיה, שדי כואב לי לסמן בתור הדמות הכי פחות מוצלחת בסדרה מבין הדמויות הראשיות. התלוננתי על זה שוב ושוב במהלך הסדרה - יותר מדי פרקים שהמהות שלהם היא לנטרל את ג’דזיה ולתת לאחרים להציל אותה. כמעט כל הפרקים שועבדו ל”ג’דזיה היא טריל עם סימביונט אז בואו נדבר על גלגולים קודמים שלה”. אפילו פרק מאוד מוצלח כמו Blood Oath הוא במהותו “ג’דזיה סוגרת עסק של קורזון שלא באמת קשור אליה אישית”. זה הופך את הדמות למפוספסת, וכמובן שגם אופן ההוצאה שלה מהסדרה תורם לכך. זו לא הייתה דמות גרועה; היו לה כמה פרקים מצוינים והיא הייתה סבבה באופן כללי. פשוט… פחות, הרבה פחות מאשר היתר.בגזרת דמויות המשנה אל תכריחו אותי לבחור. איך אפשר לבחור בין גארק לוואיון? ואם שוכחים לדוקאט את כל הפרקים מ-Waltz והלאה, איך אפשר לבחור בין שניהם ובין דוקאט? ולמה בעצם נוג הוא לא בבירור דמות המשנה הטובה בסדרה? זה קשה מדי, יש יותר מדי דברים מוצלחים כאן. שאלו יהיו הצרות שלנו.עוד דבר שאולי היה כיף לעשות היה לבחור את “הפרק הטוב ביותר” אבל ברור שאין כזה. אני יכול לציין רשימה חלקית של פרקים שכולם מועמדים טובים לדעתי לתפקיד הזה: Duet, Civil Defense, The Visitor, Nor the Battle to the Strong, Trials and Tribble-ations, Rocks and Shoals, Far Beyond the Stars, In the Pale Moonlight, It’s Only a Paper Moon… לא נראה לי שיש משהו מפתיע במיוחד ברשימה הזו, והיא כמובן לוקה בחסר. יהיה לי מאוד נחמד לכתוב פעם מאמר שמציג את כל הפרקים “הטובים ביותר” לדעתי ומסביר בפירוט למה מגיע להם.אבל אני לא אוותר על לבחור את הפרק הגרוע ביותר. כי יש פחות מועמדים.ובכן, במי נבחר? הרבה זמן הזכרתי את Move Along Home בתור מועמד טבעי, כי זה פשוט פרק מטומטם. כל מה שקורה בו הוא מטומטם, ויש לנו קצת גזענות לקינוח. אבל יש לפרק הזה שלל נסיבות מקילות! למשל: הוא פרק של תחילת עונה 1, מי בכלל מבין מהחיים שלו בשלב הזה? וזה פרק של דמויות, בסופו של דבר - הרעיון פה הוא לזרוק את הדמויות לסיטואציה מטורפת כדי לתת להן הזדמנות לבטא קצת את עצמן. מהבחינה הזו האינטראקציה של הדמויות בפרק הייתה נחמדה; הקטע שבו קווארק נאלץ להתחנן בסוף היה סביר. זה עדיין פרק מזעזע, אבל הגרוע ביותר בסדרה? לא נראה לי!בעונה 2 יש כמה מועמדים לתואר “הפרק הגרוע בעונה”, אבל אף אחד מהם לא ממש גרוע. אולי Rivals, וגם במקרה שלו אין בגריעות הזו משהו מעניין. הו לא, כדי לזכות בתואר הפרק הגרוע ביותר בסדרה צריך שיהיה בך בסיס ממש, ממש רקוב. בעונה 2 אין את זה. גם בעונה 7, שבה הפרק הגרוע ביותר הוא כנראה Prodigal Daughter, אין את זה; זה פרק חלק ולא מעניין ועם מלודרמה מגוחכת, אבל הוא לא רקוב.בעונה 4 יש לנו את The Muse, עוד מועמד טבעי, אבל: חצי מהפרק הוא סיום קו העלילה של אודו וטרוי, וזה סיום נוגע ללב אפילו אם הוא נעשה לא כל כך טוב. זה כבר מונע ממני מלפסול את כל הפרק. נכון, קו העלילה עם ג’ייק וערפדית החלל הוא מביך בצורה של “היה לי קשה לצפות בזה”, אבל האפקט הזה מדולל. אז נוותר גם על The Muse. נסיבות דומות מצילות את Meridian; חצי פרק - העלילה של דקס - הוא סתם לא משהו. החצי המזעזע עם קווארק וקירה לא מספיק כדי לדרדר את הפרק לבדו לתואר “הפרק הגרוע בסדרה”.מה שמשאיר אותנו עם שני פרקים שהם בעיני מתועבים לגמרי. בעונה 5 יש לנו את Let He Who is Without Sin ובעונה 6 (דווקא בעונה 6! העונה הטובה ביותר של הסדרה!) יש לנו את Profit and Lace. בנוגע ל-Profit and Lace הוא יכול לשלוף את ההגנה שהסיבה שבגללה הוא כל כך גרוע היא פארסת קווארק בשמלה, שבסופו של דבר תופסת פחות מחצי פרק. נכון, היא נוראית ברמה שמאפשרת לקזז את זה, והפרק כולו הרי מהונדס בשביל הקווארק בשמלה. זו הסיבה שבגללה הפרק הזה הגיע למקום 2 המכובד.אבל הפרק הגרוע ביותר בסדרה. לחלוטין. באופן טוטאלי. הוא Let He Who is Without Sin. למה? כי הוא כולו מוצף דברים רעים מההתחלה ועד הסוף. בתחילתו, וורף ודקס מדגמנים מערכת יחסים שתלטנית וקריפית שאמורה הייתה להסתיים בו במקום ולא מסתיימת. בהמשך יש לנו את קווארק שרץ לנצל את הזונות של רייזה והפרק פשוט מחליק את זה כי איזה סבבה זה זונות חייכניות על כוכב לכת יפה. ויש לנו גם איזה משהו לא ברור עם באשיר וליטה שבו נראה שהשחקן של באשיר פשוט רוצה לומר את השורות שלו וללכת הביתה (מה שבאמת קרה, כי הילד שלו - שנולד לננה ויזיטור, וההריון נכנס לסדרה בתור ההריון של קירה - בדיוק נולד). ואז! ואז מגיע החלק הכי הזוי של הפרק! וורף מצטרף לארגון טרור! ומחבל באקלים של כוכב לכת שלם! וארגון הטרור הזה הוא מטומטם בצורה קיצונית! ואז וורף שולף טראומת ילדות הזויה! ואז הוא מרביץ למנהיג הטרוריסטים בצורה שמנוגדת לגמרי להשפעה שהוא מתאר של טראומת הילדות שלו! בקיצור, זה פרק שלוקח את וורף והורס אותו בצורה מופרעת לגמרי - וללא שום השלכות בהמשך (תודה לאל!). בינתיים דקס היא לכאורה אישה בוגרת ועצמאית אבל בפועל נראה שהמטרה של הפרק היה להציג לנו אותה בבגד ים. בקיצור - לא, לא, לא! שום דבר בפרק הזה לא עובד. אפילו אינטראקציה מוצלחת בין הדמויות אין לנו. בעיני זה בקלות הפרק הגרוע ביותר בסדרה.טוב, נראה לי שאלו הדברים המרכזיים שרציתי לקשקש עליהם בסיכום הזה. כאמור, אפשר לקשקש עוד ועוד על הסדרה ואולי אעשה זאת בעתיד, אבל אני שמח לסיים לבינתיים את החלק ה”רשמי” של יומן הצפיה הזה - הפוסטים ש”חייבים” להיות בו. ואני אסיים עם מה שפתחתי בו: ממש נהניתי. מקווה שגם אתם.",
        "url": "/ds9//Series_Summary"
      }
      
    
  };
</script>

<script src="https://unpkg.com/lunr/lunr.js"></script>

<script src="/ds9/assets/js/search.js"></script>


</div>

      </div>
    </main><footer class="site-footer h-card">
  <data class="u-url" href="/ds9/"></data>

  <div class="wrapper">

    <h2 class="footer-heading">גדי רואה DS9</h2>

    <div class="footer-col-wrapper">
      <div class="footer-col footer-col-1">
        <ul class="contact-list">
          <li class="p-name">גדי רואה DS9</li><li><a class="u-email" href="mailto:gadial@gmail.com">gadial@gmail.com</a></li></ul>
      </div>

      <div class="footer-col footer-col-2"><ul class="social-media-list"><li><a href="https://www.facebook.com/GadiWatchesDS9"><svg class="svg-icon"><use xlink:href="/ds9/assets/minima-social-icons.svg#facebook"></use></svg> <span class="username">GadiWatchesDS9</span></a></li></ul>
</div>

      <div class="footer-col footer-col-3">
        <p>יומן צפיה ב&quot;חלל עמוק 9&quot;</p>
      </div>
    </div>

  </div>

</footer><script type="text/javascript">
var sc_project=12182652; 
var sc_invisible= 1; 
var sc_security="915773f6"; 
</script>
<script type="text/javascript"
src="https://www.statcounter.com/counter/counter.js"
async></script>
<noscript><div class="statcounter"><a title="Web Analytics"
href="https://statcounter.com/" target="_blank"><img
class="statcounter"
src="https://c.statcounter.com/12182652/0/915773f6/1/"
alt="Web Analytics"></a></div></noscript></body>

</html>
